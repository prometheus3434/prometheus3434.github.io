<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre2">Nick, Tanrım ne kadar kocaman, diye düşünerek hayretle başını salladı. O sırada dört kılavuz motoru tankerin kıçına yaklaştı. Bir mil uzunluğundaki teknenin nehirden açık denize çıkmasını sağlayacaklardı. Tankerin çelik kablolarını çekerek onu yavaş yavaş çevirdiler. Başı açık denize doğru dönen Altın Şafak hızlandı. Kaptanının yönetiminde kendi gücüyle ilerledi. Kılavuz motorları siren çalarak onu selamlarlarken, yüksek burnuyla suları yaran tekne kararlılıkla açık denize doğru gitti.</p>

  <p class="calibre2">Kalabalık dağılmış, Nicholas tek başına köprüde kalmıştı. Altın Şafak’ın çelik kulelerinin sislerin arasına karıştığını görüyordu. Tanker kendisini altı bin mil güneyde kalan Ümit Burnuna götürecek yolculuğuna başlamıştı.</p>

  <p class="scenebreak">***</p>

  <p class="calibre2">Nicholas tersanedeki büroya girdiğinde akşamüzeri altıydı ve içeride kimse kalmamıştı. Bir koltuğa oturup yaprak sigarası yakarak adres defterini karıştırdı. Sonra telefonu açarak direkt Londra kodunu, ardından da numarayı çevirdi.</p>

  <p class="calibre2">«İyi günler. Sunday Times gazetesi.»</p>

  <p class="calibre2">Nicholas, «Mr.Herbstein orada mı?» diye sordu.</p>

  <p class="calibre2">«Lütfen bekleyin.»</p>

  <p class="calibre2">Nicholas beklerken defterini karıştırdı. Gazeteci yolculuktaysa kime başvuracağına karar vermeliydi. Ama birkaç saniye sonra adamın sesini duydu.</p>

  <p class="calibre2">«Dennis, ben Nicholas Berg. Nasılsın? Senin için fevkalade bir hikâyem var.»</p>

  <p class="scenebreak">***</p>

  <p class="calibre2">Dennis Herbstein’in yazısı kısa zamanda hazırlanmakla birlikte gazetecinin yeteneğini açıklıyordu. Lloyds’un temsilcileriyle, petrol şirketleriyle, İngiltere ve Amerika’daki ekoloji uzmanlarıyla konuşmuştu adam. Yazının ilgi uyandırması üzerine televizyondaki ‘Bugün ve Yarın’ programının prodüktörü gerek Nicholas Berg’i, gerekse suçladığı Christy Nakliyat ve Doğu Amex’i davet etmişti.</p>

  <p class="calibre2">Çok şık giyinmiş, yakasına bir karanfil takmış, uzun boylu, ince bir adam olan konuşmacı Nicholas’a, «Önce size söz vereceğim,» dedi. «Bize kadmiyumun ne olduğunu anlatacaksınız.»</p>

  <p class="calibre2">Televizyon stüdyosu bir hangar büyüklüğündeydi ve beton zeminde türlü Kalın siyah kablolar vardı. Çok yüksek olan loş tavan pek sepilemiyordu ama kurulan küçük sahnede sıcak, samimi bir hava yaratılmıştı. Yumurta biçimi koltuklarda rahat etmek olanaksızdı. Dimdik oturan Nick, bembeyaz ışıklı projektörlerin yüzünü yaktığını hissediyordu. Blucin ve tişört giymiş olan bir rejisör yardımcısı onun yakasına küçük bir mikrofon yerleştirerek, «Onların canına oku, ahbap,» diye fısıldadı.</p>

  <p class="calibre2">Işıkların gerisinde, karanlıklarda kalan biri ciddi bir sesle sayıyordu. «Dört, üç, iki, bir. Ekrandasınız!» Orta kameranın kırmızı ışığı da yandı.</p>

  <p class="calibre2">Konuşmacı, «Bugün ve Yarın Programına hoş geldiniz,» diye başladı. Sesi sıcak, cana yakın ve tatlıydı. «Geçen hafta Fransa’nın St Nazaire’deki bir tersanesinde dünyanın en büyük teknesi denize indirildi. «Adam birkaç cümleyle durumu özetlerken, Nicholas kameraların gerisinde kalan beyaz perdede Altın Şafak’ın denize indiği sırada çekilen filmin gösterildiğini fark etti. Havadan alınan bu filmi çok ilginç bulmuştu ve birden kameralar kendisine dönünce şaşaladı. Konuşmacı kısaca onu tanıtarak, «Mr.Berg’in bu gemi konusunda çok kesin fikirleri var,» diye ekledi.</p>

  <p class="calibre2">Nicholas anlatmaya başladı. «Geminin şimdiki dizaynı ve durumu normal ham petrol taşımaya bile uygun değildir. Üstelik bu tankerin içinde çok zehirli bir madde sayılan kadmiyumlu ham petrol taşımasına karar verilmiştir.»</p>

  <p class="calibre2">«İlk sözünüzün üstünde duracağım, Mr.Berg. Bu dizaynın güvensiz olduğu konusunda sizin endişelerinizi paylaşanlar var mı?»</p>

  <p class="calibre2">Nicholas, «Lloyds tankerin A1 klasına alınmasını uygun görmemiştir.»</p>

  <p class="calibre2">«Şimdi bize tankerin taşıyacağı kadmiyumu yüksek ham petrolden söz eder misiniz?»</p>

  <p class="calibre2">Nicholas Atlantik Okyanusunun zehirlenmiş, verimsiz bir çöle dönebileceğini anlatabilmek için sadece on beş saniyesi olduğunu biliyordu. Üstelik bu kısa süre içinde Duncan Alexander de iki kez itiraz edip ustalıkla sözü karıştırdı. Daha Nicholas lafını bitiremeden konuşmacı saatine bakıp onu susturdu.</p>

  <p class="calibre2">«Teşekkürler, Mr.Berg. Şimdi petrol şirketinin yöneticilerinden Mr.Kemp’i dinleyeceğiz.»</p>

  <p class="calibre2">«Şirketim Doğu Amex, dünyadaki çevre kirlenmesi sorununun halledilmesine yardım için bilimsel araştırmalara iki milyon dolar ayırmaktadır. Doğu Amex’in modern teknolojisinin neden olduğu sorunlar karşısında çok duyarlı olduğunu belirtmeliyim.» Adam petrol şirketinden insanlığa yardım eden bir demekmiş gibi söz ediyordu.</p>

  <p class="calibre2">Nicholas hemen araya girdi. «Şirketiniz geçen yıl dört yüz yirmi beş milyon net kâr sağladı. Böylece çevre kirliliği çalışmaları için 212’de bir oranında para verdiğiniz anlaşılıyor. Hem bunu da verginizden düşmektesiniz. Tebrikler, Mr.Kemp.»</p>

  <p class="calibre2">Petrolcü rahatsız olarak devam etti. «Biz insanlar için daha iyi bir yaşam sağlamaya çalışıyoruz. Fakat yüzyıl geriye gitmemizin olanaksız olduğunu da anlıyoruz. Amatör ekolojicilerin romantik düşüncelerle bizi durdurmalarına izin veremeyiz. Onlar çığır açacak olan kadmiyum ayırma işlemiyle ilgili araştırmalarımızı durdurmamızı istiyorlar.»</p>

  <p class="calibre2">Adam devam ederken konuşmacı yine saatine bakıp petrolcünün sözünü yarıda keserek Duncan Alexander’e döndü. «Mr.Duncan, süper tanker denilen gemimiz kadmiyum bakımından zengin ham petrolü taşıyacak. Mr.Berg’e nasıl cevap verirsiniz?»</p>

  <p class="calibre2">Duncan anlamlı anlamlı güldü. «Mr.Berg bir zamanlar benim yerimde, yani Christy Nakliyatın başındayken Altın Şafak’ın dünyanın en harika fikri olduğuna inanıyordu. Kovulunca bu fikrin çok kötü olduğunu söylemeye başladı.»</p>

  <p class="calibre2">Hepsi güldü, hatta ışıkların gerisinde kalan kameramanlardan biri de dayanamayarak kahkaha attı. Nicholas öfkeden yüzünün yandığını hissetti.</p>

  <p class="calibre2">Konuşmacı, «Altın Şafak Lloyds tarafından A1 klasında sayılıyor mu?» diye sordu.</p>

  <p class="calibre2">«Christy Nakliyat Lloyds’a kaydolmayı istemedi. Biz sigortamızı başka şirketlere yaptırdık.»</p>

  <p class="calibre2">Nicholas öfkesine karşın yine de adamın çok iyi olduğunu düşündü. Kafası son derece hızlı çalışıyordu.</p>

  <p class="calibre2">«Geminiz ne kadar güvenli, Mr Alexander?»</p>

  <p class="calibre2">Duncan dönerek karşısında oturan Nicholas’a baktı. «Dünyanın en tanınmış gemi yapım mühendisleri ve makine mühendislerinin yapabileceği kadar güvenli.» Bir an durdu. Gözlerinde kötü bir pırıltı belirmişti. «Tankerin güvenli olmadığı konusundaki saçma söylentileri kendi inancımı ortaya koyarak ortadan kaldırmak istiyorum. Altın Şafak, El Barras’ın ham petrolünü alarak Basra Körfezinden dönünce, ben ve ailem, yani eşim ve üvey oğlum tankere bineceğiz. Cape Town’dan Meksika Körfezindeki Galveston’a kadar olan altı bin millik yolu bu gemiyle aşacağız.» Nicholas ses çıkaramadan ona şaşkın şaşkın bakarken de, «İşte Altın Şafak’ın güvenlik içinde görevini yapacağından bu kadar eminim,» diye ekledi.</p>

  <p class="calibre2">Konuşmacı bu konuyu kapatmak için iyi bir son söz bulduğunu anlayarak, «Teşekkür ederim,» dedi. «Teşekkürler, Mr.Alexander Beni inandırdınız. Seyircilerimizin çoğunu inandırdığınızdan da eminim. Şimdi ikinci haberimize geçerek…»</p>

  <p class="calibre2">Televizyon kamerasındaki kırmızı ışık söner sönmez, Nicholas ayağa fırlayıp Duncan Alexander’ın karşısına dikildi. Duncan ustaca rol yaparak öfkesini körüklemiş ve Peter’i tankere bindirme tehdidiyle de büyük bir endişeye kapılmasına neden olmuştu.</p>

  <p class="calibre2">«Peter’i o ölüm tuzağına bindiremezsin,» diye çıkıştı.</p>

  <p class="calibre2">Duncan sakin sakin cevap verdi. «Annesinin kararı bu. Arthur Christy’nin kızı olarak şirketi tam anlamıyla desteklemeye karar verdi.»</p>

  <p class="calibre2">«Çılgınca bir reklam için oğlumun yaşamını tehlikeye atmanıza izin veremem.»</p>

  <p class="calibre2">Duncan, «Buna engel olmaya çalışacağından eminim,» diye gülümsedi. «Bu çabalarının da Altın Şafak’ı durdurmak için yaptığın girişimler kadar etkisiz olacağından eminim.» Kasıtla Nick’e arkasını dönerek petrolcüyle konuştu. «Bu işin mükemmel gittiğini düşünüyorum. Öyle değil mi?»</p>

  <p class="scenebreak">***</p>

  <p class="calibre2">James Teacher yetmiş iki saat içinde mahkemeye başvurarak Chantelle Alexander’ın eski evliliğinden olan on iki yaşındaki Peter Nicholas Berg’in ham petrol taşıyan Altın Şafak’a bindirilerek Cape Town’dan Galveston’a gitmesine engel olacak bir karar almaya çalıştı.</p>

  <p class="calibre2">Yargıç, James Teacher’i dikkatle dinledikten sonra karşı tarafın avukatına söz verdi. Sonunda sert bir tavırla Chantelle’e döndü. «Mrs. Alexander.» Karşısında alçakgönüllü bir tavırla oturan kadının güzelliğinden etkilenerek biraz yumuşadı. «Mrs. Alexander, oğlunuzu seviyor musunuz?»</p>

  <p class="calibre2">Chantelle iri kara gözlerini ona dikerek cevap verdi. «Dünyada her şeyden fazla seviyorum.»</p>

  <p class="calibre2">«Onu beraberinizde bu yolculuğa çıkaracağınız için endişeli misiniz?»</p>

  <p class="calibre2">«Ben bir denizcinin kızıyım. Eğer bir tehlike olsaydı bunu anlardım. Oğlumu beraber götüreceğim için çok mutluyum.»</p>

  <p class="calibre2">Yargıç başını sallayıp bir an kürsüsündeki kâğıtlara baktı. «Mr.Teacher, anladığıma göre çocuk annesine verilmiş, değil mi?»</p>

  <p class="calibre2">«Öyle, sayın yargıç fakat çocuğun vasisi babası.»</p>

  <p class="calibre2">Yargıç, «Bunu iyi biliyorum,» diye çıkıştı. Sonra daha ciddi bir tavırla devam etti. «Burada sadece çocuğun rahatı ve güveniyle ilgileniyoruz. Sözü edilen yolculuk tatilde yapılacak ve çocuk okulundan ayrılmak zorunda kalmayacaktır. Öte yandan davacı bu seferi yapacak geminin güvenliliğinden kuşkulanmamızı sağlayacak kanıtları ortaya koyamamıştır. Tanker, modem ve günümüzün her türlü yeniliğine sahip bir tekneye benzemektedir. Bu yüzden davacının isteğini kabul etmek, çocuğun annesini haksız yere kısıtlamak olur.» Dönerek Nicholas’la James Teacher’e baktı. «Bu yüzden isteğinizi kabul etmek için yeterli neden göremediğimi bildiririm.»</p>

  <p class="calibre2">Bentley’in arkasında otururlarken ufak tefek avukat özür diler gibi mırıldandı. «Yargıç haklıydı tabii. Onun yerinde olsaydım ben de aynı şeyi yapardım. Bu aile anlaşmazlıkları…»</p>

  <p class="calibre2">Nick’in onu dinlediği yoktu. «Peter’i alıp Bermuda’ya ya da Amerika’ya götürürsem ne olur?»</p>

  <p class="calibre2">«Onu kaçıracaksınız!» James Teacher’in sesi birden yükselmişti. Telaşla Nicholas’ın kolunu yakaladı. «Lütfen bu düşünceyi kafanızdan çıkarın. Gittiğiniz yerde sizi bekleyen polislerle karşılaşırsınız… Tanrım…» Yerinde rahatsız rahatsız kımıldandı. «Neler olabileceğini düşünmek bile istemiyorum. Sizi hapse yollamakla kalmazlar, eski eşiniz bir daha çocuğu görmemeniz için mahkemeden karar da çıkarır. Vasiliğinizi sizden alabilirler. Bunu yaparsanız çocuğu kaybedersiniz!» Nicholas’ın omzunu okşadı. «Şimdi şeyhlerle yapacağınız anlaşmanın müsveddesine geçelim mi?»</p>

  <p class="calibre2">Nick, Bentley’in köşesine büzülmüş oturuyordu. Birden konuştu. «Şeyhleri oyalayacak bir yol bulmanı istiyorum.»</p>

  <p class="calibre2">«Aman Tanrım.» James Teacher iyice şaşırmıştı. «O adamları yumuşatıp anlaşmayı hazırlayacak hale getirmek için bir aya yakın süredir uğraştım. Bu anlaşmanın her satırını kendi kanımla yazdım.»</p>

  <p class="calibre2">«Kurtarma gemilerimi yönetme hakkına sahip olmalıyım.»</p>

  <p class="calibre2">«Mr.Berg, yedi milyon dolardan söz ediyoruz.»</p>

  <p class="calibre2">Nicholas hafif sesle, «Oğlumdan söz ediyoruz,» diye cevap verdi. «Onları oyalayabilir misin?»</p>

  <p class="calibre2">«Eğer istediğiniz buysa bir şeyler yaparım.» James Teacher bezgin bir tavırla kucağındaki dosyayı kapattı. «İstediğiniz süre ne kadar?»</p>

  <p class="calibre2">«Altı hafta… Altın Şafak bu süre içinde ilk seferini şu ya da bu şekilde tamamlamış olacaktır.»</p>

  <p class="calibre2">«Bu yüzden işin tehlikeye girebileceğini biliyorsunuz, değil mi?»</p>

  <p class="calibre2">«Evet, biliyorum.»</p>

  <p class="calibre2">«Başka bir alıcı olmadığını da biliyorsunuz kuşkusuz…»</p>

  <p class="calibre2">«Evet. Bu işi bildiğin gibi hallet.»</p>

  <p class="scenebreak">***</p>

  <p class="calibre2">Nicholas uçaktan iner inmez Bermuda’nın yatıştırıcı etkisini hissetti. Bernard, onu, «Çıldırdın mı, Nicholas?» diye karşıladı. «James Teacher Araplarla oları işi altüst ettiğini anlattı. Lütfen bunun doğru olmadığını söyle.»</p>

  <p class="calibre2">Nicholas teselli eder gibi onun omzuna vurdu. «Aman Bernard, senin komisyonun sadece yedi yüz bin dolar olacaktı.»</p>

  <p class="calibre2">Bernard, «Demek bunu yaptın!!» diye inledi. «Her şeyi mahvettin.»</p>

  <p class="calibre2">«Şeyhler bir aydan uzun süre bizi oyaladılar, Bernie, Onlara aynı şekilde karşılık verdim. Hem biliyor musun bundan pek hoşlandılar. Prens ilk kez doğrulup oturarak işe ilgi gösterdi. İlk kez aynı dili konuşuyorum. Altı hafta sonra da karşımızda olacaklardır.»</p>

  <p class="calibre2">«Fakat neden? Anlayamıyorum… Neden bunu yaptığını anlat.»</p>

  <p class="calibre2">«Denizcilik odasına geçelim. Sana her şeyi açıklayacağım.»</p>

  <p class="calibre2">Nicholas denizcilik odasında okyanusların haritalarını beş dakika kadar inceledikten sonra konuştu. «Deniz Cadısı‘nın son konumu şu. İyi yol alıyor mu?» Kurtarma gemisinin numarası yazılı yeşil plastik disk Atlantik’in ortasında bir yere yerleştirilmişti.</p>

  <p class="calibre2">Bernie başını salladı. «Gemiden iki saat önce haber aldım. Jules de bu işte en usta olan kaptandır.»</p>

  <p class="calibre2">Nicholas yine haritaya dalmıştı. Birden sesi kırbaç gibi sakladı. «Büyücü hâlâ Matıritus’da.»</p>

  <p class="calibre2">«Ana jenaratör için yeni armatür yollamam gerekti. Geminin o ıssız yerde arıza yapması sadece talihsizlik.»</p>

  <p class="calibre2">«Ne zaman denize açılmak için hazır olacak?»</p>

  <p class="calibre2">«Allen yarın öğleyin denize açılacağına söz verdi.»</p>

  <p class="calibre2">Nicholas, «Ya Altın Şafak?» diye sordu.</p>

  <p class="calibre2">«Tankerin ham petrol konulacak tankları üç hafta önce çekilerek El Barras’daki Doğu Amex’in rıhtımına getirmiş. Bunlar yükü alarak Altın Şafak’ın gelmesini beklemeye başlamışlar. El Barras’daki adamımın haber verdiğine göre, dev tanker de geçen perşembe oraya varmış ve tankları kendisine bağlandıktan sonra hemen yola çıkmış.» Bernard elindeki cetveli Afrika’nın doğu sahiline doğru çekti. «O zamandan beri de gemiden ses çıkmadı. Fakat denildiği gibi saatte yirmi iki mil yapıyorsa, şimdi Mozambik ya da Maputo sahillerinin orada olmalı. Birkaç gün sonra da Kap’a yaklaşacaktır. Nasıl olsa Cape Town’dan postayı alacaktır. O zaman durumu öğreniriz.»</p>

  <p class="calibre2">Nicholas sıkıntıyla, «Ve yolcu alacak,» dedi. Peter ve Chantelle’in Cape Town’a gitmiş olduklarını biliyordu. Bir gece önce oğluna telefon etmişti. Peter süper tankerle yolculuk yapacağı için pek heyecanlı ve sevinçliydi. Çok eğleneceğini, tankere helikopterle ineceklerini söylemişti.</p>

  <p class="calibre2">Bernard Wackie konuyu değiştirdi. «Deniz Cadısı‘na emir beklemesini söyledim. Jules bu yüzden çıldıracaktır. Sen de para kaybedeceksin.»</p>

  <p class="calibre2">Nicholas mırıldandı. «O istediğim yerde kalacak.» Sonra Hint Okyanusunun ortasındaki küçük adaya baktı. «Büyücü‘ye gelelim.»</p>

  <p class="calibre2">Bernard başka bir dosyayı aldı. «Tamam. Büyücü‘ye bir açık deniz çekme işi buldum.»</p>

  <p class="calibre2">Nick, «Bunu iptal et,» diye atıldı. «Allen jenaratörünü onarır onarmaz tam yol Cape Town’a gitsin.»</p>

  <p class="calibre2">Bernard, ona bakakaldı. «Tam yol Cape Town’a mı? Fakat neden, Nicholas?»</p>

  <p class="calibre2">«Cap’ı dönmedikçe Altın Şafak’a erişemeyecektir. Ama Büyücü‘nün onu izlemesini istiyorum.»</p>

  <p class="calibre2">«Nicholas, sen çıldırdın mı? Bunun neye mal olacağını biliyor musun?»</p>

  <p class="calibre2">«Altın Şafak’ın başı derde girerse bizim gemi onun bir ya da iki gün gerisinde olacaktır. Allen’e onu Galveston açıklarına kadar izlemesini söyle.»</p>

  <p class="calibre2">«Nicholas, sen bu işi fena aklına taktın. Beni dinle. Bu işi dikkatle düşünelim. Altın Şafak’ın ilk yolculuğunda arıza yapması olasılığı yüzde bir değil mi? Bu yüksek bir oran mı?»</p>

  <p class="calibre2">Nick, «Doğru,» diye kabul etti. «Yüzde bir.»</p>

  <p class="calibre2">«Peki, bir kurtarma gemisini emir bekleterek boş tutmak sana kaç paraya mal olacak? Günde bin beş yüz dolara. Diğerini de dünyanın öbür ucundan tam yol Cape Town’a yollaman kaça gelir? Bu tam çeyrek milyon dolar eder. Artık paraya saygın kalmadı mı?»</p>

  <p class="calibre2">Nicholas, «Şimdi şeyhleri neden oyaladığımı anlıyorsun,» diye gülümsedi. «Onların parasını yüzde bir olasılık için harcayamazdım fakat henüz tekneler onların değil. Benim. Deniz Cadısı ve Büyücü onların kurtarma’ gemileri değil henüz. Benim onlar. Peter de onların oğlu değil.»</p>

  <p class="calibre2">Bernard şaşırdı. «Ciddisin. Ciddi olduğuna inanıyorum.»</p>

  <p class="calibre2">Nicholas, «Doğru,» diye kabul etti. «Hem de çok ciddiyim. Şimdi David Allen’e bir teleks çek ve Cape Town’a ortalama ne zaman erişebileceğini sor.»</p>

  <p class="scenebreak">***</p>

  <p class="calibre2">Samentha Silver bir havluyu türban gibi başına dolamıştı. Yıkadığı saçları hâlâ ıslaktı. Diğer havluyu da bir sarong gibi vücuduna sarmıştı. Sıcak su dolu küvetten çıktığı için vücudu pembeleşmişti; sabun ve talk pudrası kokuyordu. Uzun bir araştırmadan sonra üstüne yapışan tuz ve sinen mangrov kokusunu atmak, tırnaklarının altına dolan bataklık çamurunu çıkarmak için günde iki üç kez böyle banyo yapmak gerekiyordu.</p>

  <p class="calibre2">Gidip tavadaki gözlemeleri çıkarırken yanındaki telefon çaldı. Genç kadın parmaklarını yalayarak boş eliyle ahizeyi kaldırdı. «Sam Silver.»</p>

  <p class="calibre2">«Tanrıya şükürler olsun. Endişeden neredeyse çıldıracaktım. Sana ne oldu, sevgilim?»</p>

  <p class="calibre2">Dizlerinin bağı kesilen genç kadın hemen mutfak iskemlelerinden birine çöktü.</p>

  <p class="calibre2">«Samentha, beni duyuyor musun?»</p>

  <p class="calibre2">Kadın ağzını açtıysa da sesi çıkmadı.</p>

  <p class="calibre2">«Bana ne olduğunu söyle…» Samentha’nın gözlerinin önünde erkeğin yüzü bütün canlılığıyla belirdi. Kaim siyah kaşların altındaki berrak yeşil gözleri, çıkık elmacık kemiklerini, sert hatlı çeneyi gördü. Nicholas’ın sesi titremesine neden oluyordu.</p>

  <p class="calibre2">«Samentha.»</p>

  <p class="calibre2">Genç kadın hafif sesle, «Karın nasıl, Nicholas?» diye mırıldanınca adam sustu. Artık ahizeyi iki eliyle tutup kulağına dayamıştı. Sessizlik birkaç saniye sürdü ama yeterliydi. Son iki hafta içinde birkaç kez kendisini bunun doğru olmadığına inandırmaya çalışmış, kötü niyetli bir kadının yalan uydurduğunu düşünmüştü. Fakat şimdi içinden gelen sesin doğru olduğunu anlıyordu. Nick susmakla her şeyi itiraf etmişti. Samentha bunu izleyecek olan yalanı bekledi.</p>

  <p class="calibre2">Nick, «Seni sevdiğimi söylememin bir yararı olur mu?»</p>

  <p class="calibre1">diye fısıldadı. Samentha cevap veremedi fakat kederi arasında yine de bir huzur duydu. Nick yalan söylememişti. O anda yaşamının en önemli şeyi buydu. Bu yüzden kalbinin âdeta acı vererek çarptığını hissetti. Omuzları zangır zangır titriyordu.</p>

  <p class="calibre2">Nick, «Seni almaya geliyorum,» Samentha güçlükle konuştu. «Burada olmayacağım.» Fakat içindeki duygulara engel olamıyordu. Daha önce ağlamamış, gözyaşlarını tutmuştu. Ama birden hıçkırmaya başlayarak telefonu vurup kapattı. Vücudu zangır zangır sarsılırken yanaklarından süzülen yaşlar çenesinden damlıyordu.</p>

  <p class="scenebreak">***</p>

  <p class="calibre2">Peter Berg güvenlik kayışlarının içinde dönerek büyük Sikorsky helikopterinin camından dışarıya baktı. Gece zindan gibi karanlıktı. Bir süre sonra alçalınca çocuk gemiyi görerek heyecanla içini çekti.</p>

  <p class="calibre2">Altın Şafak’ın bütün ışıkları yanıyor, kıç kasarası karanlık ufka erişir gibi yükseliyordu. Bir kente benzeyen dev tankerin güvertesindeki iki sıra ışık, insana bir kentin boş kalmış bir caddesini anımsatıyordu. Uçsuz bucaksız gibiydi.</p>

  <p class="calibre2">Helikopter tankerin üstünde beyaz daireyle belirtilmiş olan yere inince, Peter güvertenin su yüzeyine yakın olduğunu gördü. Bunun nedeni de büyük yükün tekneye yaptığı basınçtı.</p>

  <p class="calibre2">Peter yürümeye başladığından beri gemilere girip çıkmıştı. O da bir deniz yaratığıydı. Gözleri de pek keskin olmakla birlikte, tecrübesiz olduğu için, çok uzun ve geniş güvertede çalışmaların devam ettiğini fark etmedi.</p>

  <p class="calibre2">Peter’in yanında oturan Duncan Alexander, teknenin hareketine dikkat etmesi gerektiğini biliyordu. Herkesin sezemeyeceği kadar hafif hafif hareket ediyordu tanker. Duncan gözlerini kırpıştırıp tekrar baktı. Gemi baştan kıça kadar bir mil uzunluğunda dört dev tankı tutan ve kıçındaki güçlü uskur sayesinde yol alan, birbirine geçme çelikten oluşmuş bir iskeleydi aslında. Her tank da kendi başına hafif hafif hareket etmekteydi. Bu yüzden dalgaları yararak ilerleyen gemi bir yay gibi geriliyordu. Ağır yükü yüzünden esnek çelik inler gibi sesler çıkararak tankların oluşturduğu dört ayrı dalgaya dayanıyordu.</p>

  <p class="calibre2">Hiçbir tekne tam anlamıyla esneklikten yoksun olamazdı. Süper tankerin orijinal planında her tarafının esnek olması düşünülmüş ama sonradan bu dizayn değiştirilmişti. Alexander bu sayede iki bin tona yakın çelik tasarrufu yapmış, bunu da ortadaki dört tankı tutan ana sütunu inceltmekle sağlamıştı. Yine tankların gövdelerine iki kat çelik levha konulmasına da engel olmuştu. Altın Şafak’ı iyice soymuş sayılırdı. Sonunda kendi gemi yapım mühendisleri buna itiraz etmişlerdi. Adam da yeni plana göre tankları yapmaları için bir Japon tersanesiyle anlaşmıştı. Tersanenin mühendisleri teknenin güvenli olduğuna inandıklarını, ama o zamana dek hiçbir tankerin bir seferde bir milyon ton ham petrol taşımadığını da söylemişlerdi.</p>

  <p class="calibre2">Helikopter inince gemiciler yardıma koştular. Biri Peter’i tutup güverteye bıraktı. Diğerleri de baştaki eşyaları aldılar. Güverteye ayak basan Chantelle Alexander, o anda çirkin çelik tekneye bir güzellik getirdi. Kaçlın yeşil bir tulum giymiş, başına da Jean Pato’nun parlak renkli bir eşarbını takmıştı. İki gemi subayı hemen onu kıçdaki yüksek kasaraya götürdüler.</p>

  <p class="calibre2">Duncan Alexander de karısının peşinden helikopterden inerek güverte birinci subayının elini sıktı.</p>

  <p class="calibre2">«Kaptan Randal, saygılarını iletti, efendim. Kendisi kıyıya yakın olduğumuz için köprüyü bırakamadı.»</p>

  <p class="calibre2">Duncan, «Anlıyorum,» diyerek tatlı tatlı gülümsedi.Dev gemi akıntıları ve fırtınalarıyla ünlü Ümit Burnuna fazla yaklaşmıştı. Chantelle’in helikopterin kulaklarını sağır eden gürültüsünden fazla rahatsız olmaması, yani bu yolculuğun kısa sürmesi için tankerin Robben Adasının kayalık sahiline tehlikeli şekilde yaklaşması gerekmişti.</p>

  <p class="calibre2">Duncan tekrar gülümseyerek Peter Berg’in eline uzandı. «Gel oğlum.»</p>

  <p class="calibre2">«Kendi başıma gidebilirim, efendim.» Peter ustalıkla onun elinden de, gülüşünden de kaçtı. Heyecanını gizleyerek büyük bir adam gibi ciddi ciddi ilerledi. Alexander yine sinirlendiğini hissetti. Hayır, duyguları daha yoğundu.</p>

  <p class="calibre1">Berg’in köpek yavrusunun kendisini böyle reddetmesi karşısında daha da öfkelendiğini anladı. Başlangıçta elinden geleni yapmasına karşın bu çocuğa yaklaşamamıştı. Duncan çocuğu kullanarak Nicholas Berg’in yüzüne bir tokat attığını anımsayıp öfkesinden sıyrıldı.</p>

  <p class="calibre2">Berg bu piçi düşünmekten fazla bir şey yapmaya vakit bulamayacaktı. Chantelle’le çocuğun peşi sıra kıç kasaradaki parlak krom ve plastikten oluşan koridora girdi.</p>

  <p class="calibre1">Burada güverteleri, bölmeleri düşünmek zordu. Modern bir blok apartmana benzeyen yerde insanın aklına zeminler ve duvarlar geliyordu. Onları sessiz sedasız beş kat yukarıdaki kaptan köprüsüne çıkaran asansör de gemide değillermiş gibi bir izlenim vermekteydi.</p>

  <p class="calibre2">Kaptan köprüsü denizin çok yukarısında kalıyordu. Helikopter uzaklaşır uzaklaşmaz güverte ışıkları söndürülmüştü. Gecenin karanlığı, ses geçirmeyen çift kat camlı lombozlar yüzünden her yerden uzakta gibiydiler. Burundaki ışıklar yıldızlar kadar uzaktaydı sanki. Dev teknenin hafif hareketi belli belirsiz fark ediliyordu.</p>

  <p class="calibre2">Süvariyi de Duncan Alexander seçmişti. Aslında süper tankerin yönetimini filonun en kıdemli kaptanı olan Basil Reilley’e verilmesi gerekirdi. Ancak Reilley, Berg’in eski adamıydı. Duncan Altın Maceracı‘nın karaya oturmasından yararlanarak eski denizciyi emekliye ayrılmaya zorlamıştı.</p>

  <p class="calibre2">Henüz otuzunu geçmiş olan Kaptan Randle bu sorumluluk için çok gençti. Ama Fransa’daki tanker okulunu birincilikle bitirmişti. Duncan kendisine süvariliği verdiğinden beri Randle onun güçlü bir müttefiki kesilmişti. Nicholas Berg’in kışkırttığı gazeteciler kendisini sorguya çekince de tankerin dizaynını ve yapımını savunmuştu. Kaptan tam anlamıyla sadıktı; bu yüzden Duncan onun gençliğini ve tecrübesizliğini önemsemiyordu.</p>

  <p class="calibre2">Geniş çeneli, kalın boyunlu, tıknaz süvari asansörden pırıl pırıl kromlu, modern köprüye çıkan önemli konuklarını karşılamaya koştu. «Hoş geldiniz,» derken sesinde hem dostluk, hem de aşırı saygı vardı. Duncan onun Peter’e bile saygı gösterdiğini terk ederek memnun kaldı. Randle çocuğun bir gün Christy Nakliyatın başına geçeceğini sezecek kadar zekiydi. Duncan ileriyi görebilen insanlardan hoşlanırdı. Fakat Randle, Peter Berg’in sorularına hazır değildi.</p>

  <p class="calibre2">«Makine dairesini görebilir miyim, kaptan?»</p>

  <p class="calibre2">«Hemen şimdi mi?»</p>

  <p class="calibre2">«Evet.» Peter’e bu soru saçma gelmişti. «Eğer mümkünse, efendim,» diye ekledi. Her şey anında yapılmalıydı.</p>

  <p class="calibre1">Yarın geleceğin sisleri arasında kalıyordu.</p>

  <p class="calibre2">Kaptan çocuğun çok ciddi olduğunu ve onu kolaylıkla başından atamayacağını anladı. «Gece makineler otomatik kontrole bağlanıyor. Şimdi orada kimse yok. Baş makinisti uyandırmak da haksızlık olur, değil mi? Bütün gün çok yoruldu.»</p>

  <p class="calibre2">«Haklısınız.» Peter büyük düş kırıklığına uğramıştı fakat bu inandırıcı sözleri de kabul ediyordu.</p>

  <p class="calibre2">«Yarın sabah kahvaltıdan sonra baş makinistin sana makine dairesini memnunlukla gezdireceğinden eminim.»</p>

  <p class="calibre2">Baş makinist Glasgow’da üç oğlu olan bir İskoçtu. En küçük çocuğu da Peter kadardı. Bu yüzden adam Peter’i görünce bayağı sevindi. Yirmi dört saat içinde çocuk geminin maskotu haline geldi. Üstüne uyması için şirketin mavi makinist tulumlarından birini küçültmüşler, arkasına da Hintli kamarot ‘PETER BERG’ adını işlemişti. Baş makinist gibi o da kafasına sarı plastik şapkayı giyiyor, yakıt filtrelerini temizleyen ateşçilere yardım ettikten sonra arka cebinde taşıdığı üstüpüyle ellerini siliyordu. Bu tankerdeki en pis işti ama çocuk bundan çok hoşlanıyordu.</p>

  <p class="calibre2">Peter en fazla makine dairesinden hoşlanmakla birlikte gemideki diğer bölümlerle de ilgileniyordu. Sabahları teftişe çıkan birinci subayla dolaşıyordu. Baştan başlayarak her tankı, her valfı ve tankların teknenin omurgasına tutturan her ağır hidrolik keneti gözden geçiriyorlardı. Daha da önemlisi her bölmedeki göstergeye bakıyorlardı. Bunlar ham petrol tanklarının ana güvertelerinin altındaki havada ne kadar petrol buharı olduğunu gösteriyordu.</p>

  <p class="calibre2">Altın Şafak’ın tanklarındaki petrol buharının zarar vermemesi için gemi makinesinin egzozundan çıkan gazlar özel bir filtreden geçirilerek temizleniyor, böylece elde edilen karbondioksitle karbon monoksit ham petrol dolu tanklardaki havaya karıştırılıyordu. Bu sayede petrolün buharı karbonla karışınca oksijeni az, patlamaz gaz halini almaktaydı.</p>

  <p class="calibre2">Ancak yüzlerce valf ve bağlantılardan birindeki bir sızıntı tankların hava almasına neden olabilirdi. Onun için her gün göstergelere bakılarak tanklardaki hava denetleniyordu.</p>

  <p class="calibre2">Peter, birinci subay kaptan köprüsüne çıkacağı zaman ondan ayrılarak ana pompa odasına gitmekteydi. Tanklara buradan karbon veriliyor, geminin dengesini sağlamak için dev santrfüj tulumbalarıyla tankların birinden diğerine ham petrol naklediliyordu.</p>

  <p class="calibre2">Çocuğu en ilgilendiren de sıra sıra kapaklı şişelerin durduğu numune dolabıydı. Bu şişelere yükleme sırasında alınan numuneler doldurulmuştu. Altın Şafak’ın dört tankına da aynı yatakların ham petrolü konulduğu için her şişenin üstünde eş etiket vardı:</p>

  <p class="calibre2">EL BARRAS HAM PETROLÜ</p>

  <p class="calibre2">YÜKSEK KADMİYUM</p>

  <p class="calibre2">Peter bu şişelerden birini alıp ışığa tutmayı seviyordu. Ham petrolün ağır ve katran gibi olduğunu sanmıştı; ama suluydu ve ışıkta rengi pıhtılaşmış kan gibi duruyordu.</p>

  <p class="calibre2">Pompacı, «Bazı ham petrol kara, bazısı sarı ve Nijerya’nınki de yeşildir,» diye anlattı. «İlk kez böyle kırmızısını görüyorum.»</p>

  <p class="calibre2">Peter cevap verdi. «Buna kadmiyum neden oluyor herhalde.»</p>

  <p class="calibre2">Pompacı ciddi ciddi başını salladı. «Öyle olmalı.» Gemideki mürettebat Peter Berg’i aşağı görmemeleri, kendisiyle eşitmiş gibi konuşmaları gerektiğini kısa süre içinde öğrenmişti.</p>

  <p class="calibre2">Peter sabah on birde iyice acıkıyor ve hemen kuzineye gidiyordu. Orada kendisini ziyaret eden bir kral gibi karşılıyorlardı. Birkaç gün içinde tankeri iyice öğrenmişti çocuk. Bazen o kocaman teknede saatlerce dolaşmasına kar sın hiç kimseye rastlamıyordu. Çok fazla yükü ve az mürettebatı olan tankerde insanların daima bulundukları yer kıç kasaranın üstündeki kaptan köprüsüydü. Peter her gün oraya da uğruyordu.</p>

  <p class="calibre2">Vardiyadaki subay onu, «Günaydın, kurtarmacı,» diye karşılıyordu. Peter ilk sabah kahvaltıda, «Tankerler iyi ama ben babam gibi gemi kurtarma teknesi kaptanı olacağım,» dediği için kendisine bu ad takılmıştı.</p>

  <p class="calibre2">Peter köprüde kısa süre kaldıktan sonra asıl yeri olan makine dairesine iniyordu. Baş makinist de, «Seni bekliyorduk, kurtarmacı,» diye homurdanıyordu. «Tulumunu giy be adam. Uskur şaftı tüneline gireceğiz.»</p>

  <p class="calibre2">Günün tek sıkıcı zamanı yıkanıp üstündeki makine yağlarım attıktan sonra, en iyi kılığını giyerek kokteyl saatinde mal sahibi dairesinde kamarotluk yapmaktı. Annesi bu konuda ısrar ediyordu. Chantelle sadece kokteyl saatinde gemi subaylarıyla ahbaplık ediyor, Peter de nefret ettiği üvey babası Duncan Alexander’ın yanında geçirmek zorunda kaldığı bu saatlere sessiz sedasız katlanıyordu.</p>

  <p class="calibre2">Bu arada annesiyle Duncan Alexander’ın arasındaki endişe verici gerilimi de fark etmişti. Geceleri mal sahibi kamarasından yükselen sesleri duyuyordu. Bir seferinde annesinin üzüntüyle bağırdığını işiterek ranzasından atlayıp yalınayak kamaraya gitmişti. Kapıya vurunca karşısında yakışıklı yüzü öfkeden kızarıp şişmiş olan Duncan Alexander’ı bulmuş, adam, «Git yat,» diye homurdanmıştı.</p>

  <p class="calibre2">Peter sakin sakin, «Annemi görmek istiyorum,» diye diretince, Duncan da, «Sen iyi bir dayak istiyorsun,» diye parlamıştı. «Şimdi denileni yap.»</p>

  <p class="calibre2">«Annemi görmek istiyorum.» Peter yerinden kımıldamayınca gecelikli Chantelle gelip ona sarılmıştı.</p>

  <p class="calibre2">«Bir şey yok, şekerim. Hiçbir şey yok.» Ama kadının ağlamış olduğu belliydi. O olaydan sonra geceleri yüksek sesler duyulmamıştı.</p>

  <p class="calibre2">Bununla birlikte Chantelle havuzun subaylar ve gemicilere yasaklandığı saatte yüzme ve güneşlenme dışında gününü hep dairede geçiriyordu. Yemeklerini orada yiyor, büyük lombozun önünde oturup dışarıya bakıyordu. Sadece geceleri gemi subaylarına mal sahibi karısı rolü yaptığı sırada canlanıyordu.</p>

  <p class="calibre2">Buna karşılık Duncan Alexander kapana kısılmış bir hayvan gibiydi. Sık sık Christy Nakliyatın Leadenhall Caddesindeki merkezine uzun şifreler yolluyordu. Sonra Altın Şafak’ın açık köprüsünde durup kuzey ufkuna bakarak son teleksine cevap beklerken, şirketin işlerini bu kadar uzaktan halletmek zorunda kaldığı için sinirleniyordu. Kuşku, sabırsızlık ve korku ona hiç rahat vermemekteydi.</p>

  <p class="calibre2">Nicholas Berg aşağıda kalan Miami’ye baktı. Bermuda’dan kalkan uçak Biccayne Körfezine gelince alçalmaya başlamıştı. Nick içindeki endişe ve suçluluk duygusu yüzünden rahat edemiyordu. Ona büyük gereksinme duyulabileceği bir anda yerinden uzaklaştığı için kendisini suçlu hissediyordu.</p>

  <p class="calibre2">Okyanus Kurtarmanın iki gemisi Atlantik’te bir yerlerdeydi. Büyücü, Altın Şafak’a erişmek için tam yol ilerliyor, Jules Levoisin de Deniz Cadısı‘yla Amerika’nın doğu sahiline yaklaşıyordu. Gemi orada yakıt ikmalini yaparak Meksika Körfezine doğru gidecekti. Her an iki kaptanı da acele emir almaya gereksinme duyabilirdi.</p>

  <p class="calibre2">Altın Şafak üç hafta önce Ümit Burnunu dönmüştü. Ondan beri Bernard Wackie tankerin konumunu saptayamıyordu. Diğer tekneler de onu görmemişti. Tanker Christy Nakliyatla uydu teleksi aracılığıyla bağlantı kuruyordu herhalde. Telsizleri susuyordu hep. Fakat tanker seferinin en kritik bölümüne yaklaşmaktaydı. Batıya dönerek Kuzey Amerika’nın kıta sahanlığının açığından ve adaların yanından geçecek. Meksika Körfezine girecekti. Peter Berg o canavardaydı ve Nicholas yine suçluluk duyuyordu. Yeri Bach Wackie’nin Bermuda’daki merkez binasındaydı. Orada koşulları değerlendirmesi ve kurtarma gemilerine emirler vermesi gerekirdi.</p>

  <p class="calibre2">Oysa Bernard Wackie’yle sık sık bağlantı kuracağını söyleyerek yerinden uzaklaşmıştı. Ve bir tehlike olursa geriye dönmesi saatler, belki de günler alabilirdi.</p>

  <p class="calibre2">Fakat içinden gelen ses her geçen saat ve günün Samentha’yla barışma olanağını azalttığını söylemekteydi. Kendi kendine Samentha Silver’le evli olmadığını söylemesinin bir yararı olmuyordu. O gece zayıf düşerek Chantelle’le kaldığını, yerindeki her erkeğin aynını yapacağını düşünmesinin de yararı yoktu.</p>

  <p class="calibre2">Samentha’ya ihanet etmişti. Bu yüzden korkunç bir acıyla karışık suçluluk duyuyordu. Şimdi nelerin mahvolduğunu, geriye ne kaldığını bilemiyordu. Sadece ömründe hiç kimseye Samentha kadar gereksinme duymadığının farkındaydı. Samentha hâla sonsuz gençlik ve bulmaya çalıştığı yeni yaşamı vaat ediyordu. Eğer sevgi söz konusuysa Samentha Silver’i âdeta umutsuzlukla seviyordu.</p>

  <p class="calibre2">Nick geldiğinde orada olmayacağını söylemişti genç kadın. Onun yalan söylediğini ummak zorundaydı şimdi.</p>

  <p class="calibre1">Samentha’nın sözlerinde samimi olabileceğini düşününce hasta gibi oluyordu.</p>

  <p class="calibre2">Yanındaki küçük Louis Vuitton valiziyle gümrükten çabucak çıktı. Telefon kulübelerine yaklaşarak saatine baktı, Altıyı geçiyordu. Samentha evde olmalıydı, Numarayı çevirirken birden kendisini topladı. «Neden telefon ediyorum? Burada olduğumu söyleyip evden kaçmasını sağlamak için mi?»</p>

  <p class="calibre2">Çekingen bir âşık kadar talihsiz biri daha olamazdı. Telefonu kapatıp hemen Hertz’den bir araba kiraladı.</p>

  <p class="calibre2">Renk renk boyalı Chevrolet kamyonet ağaçların altında duruyordu. Nick, Cougar arabayı onun arkasına park etti. Telli mutfak kapısına vurup içeriye daldı. Ocağın yanında bir kahve ibriği duruyordu; dokununca hâlâ sıcak olduğunu anladı.</p>

  <p class="calibre2">Oturma odasına geçerek seslendi. «Samentha!»</p>

  <p class="calibre2">Yatak odasının kapısı aralıktı, iterek açtı. Pamuklu bir pantolon takımı ve incecik çamaşırlar yatağın renk renk örtüsünün üstüne atılmıştı.</p>

  <p class="calibre2">Ev boştu. Nick ön merdivenlerden kumsala indi. Çekilen deniz kumsalı süpürüp düzeltmişti. Burada sadece Samentha’nın ayak izleri vardı. Havlusunu da kenara atmıştı. Nicholas elini siper ederek alçalan güneşin kızılımsı ışıklarından gözlerini koruyup denize bakınca, genç kadının beş yüz metre kadar ileride olduğunu gördü.</p>

  <p class="calibre2">Güneş ufku ateş gibi pırıltılı kırmızı renge boyayarak batarken bekledi. Telaşı kalmamıştı artık. Samentha yarım mil kadar uzaktaydı şimdi. Sonra dönerek sahile geldi. Bir eliyle saçlarını bükerek suyunu sıktı.</p>

  <p class="calibre2">Nicholas kalbinin deli gibi çarptığını hissederek yaprak sigarasını uzağa fırlatıp kalktı. Samentha ürkmüş bir orman yaratığı gibi birden durdu. Bütünüyle hareketsiz kalmış, karşısındaki uzun boylu, esmer adama bakıyordu. Ne kadar genç, ince, yumuşak ve güzeldi.</p>

  <p class="calibre2">Sonra, «Ne… Ne istiyorsun?» diye kekeledi.</p>

  <p class="calibre2">«Seni.»</p>

  <p class="calibre2">«Neden? Bir harem mi açıyorsun?» Sesi sertleşerek birden doğruldu. Nick onun gözlerindeki ifadeyi göremiyordu ama omuzlarını inatla geriye attığını fark etmişti.</p>

  <p class="calibre2">Yaklaştı fakat Samentha kollarında hareketsiz kaldı. Dudakları da erkeğin dudaklarına karşılık vermiyordu.</p>

  <p class="calibre2">«Sam, hiçbir zaman anlatamayacağım şeyler var…</p>

  <p class="calibre1">Bunları kendim bile anlayamıyorum. Ama seni sevdiğimi çok iyi biliyorum. Sensiz yaşamım boş, tatsız ve çok kötü olacak…» Kadının sert kasları gevşemedi. Soğuk ve ıslak vücudu hâlâ kazık gibiydi. «Samentha, keşke mükemmel olabilseydim. Fakat değilim. Yalnız sensiz yaşayamayacağımı biliyorum.»</p>

  <p class="calibre2">Genç kadın, «Bir daha aynı şeye dayanamam,» diye fısıldadı. «Bir daha aynı şeyi yaşayamam.»</p>

  <p class="calibre2">Nick, «Sana gereksinmem var,» diye ısrar etti. «Bundan eminim.»</p>

  <p class="calibre2">«Öyle olman gerekir, namussuz. Bir daha beni aldatmaya kalkarsan… aldatmanı sağlayacak bir şeyin kalmayacak… Onu dibinden sökerim!» Sonra erkeğe sıkıca sarıldı. «Oh Nicholas, senden nasıl nefret ettim ve seni ne denli özledim. Geri dönmekte ne kadar geciktin…» Dudakları yumuşak ve deniz tadındaydı.</p>

  <p class="calibre2">Nick onu kucağına alarak kumsaldan geçti. Konuşmaya cesaret edemiyordu. O anda yanlış şeyler söylemek öylesine kolaydı ki…</p>

  <p class="calibre2">«Nicholas, burada oturmuş aramanı bekliyordum.» Bernard Wackie’nin sesi sertti, gerilim içinde olduğunu pek gizleyemiyordu. «Buraya ne zaman dönebilirsin?»</p>

  <p class="calibre2">«Ne yar?»</p>

  <p class="calibre2">«İşler kızışmaya başladı. Hakkını teslim etmem gerekiyor, oğlum. Sen bu işlerin kokusunu alıyorsun.»</p>

  <p class="calibre2">Nicholas bağırdı. «Söyle Bernie.»</p>

  <p class="calibre2">Bernie, «Bu konuşma açık santrallardan geçiyor,» diye uyardı. «Her şeyi açıkça söylememi mi istiyorsun? Kimse sana oynadığın oyunun ne kadar sert olduğunu söylemedi mi? Ortada büyük bir rekabet var. Peynir kafalılar hazır bekliyorlar.» Nick onun Wittezee ya da başka bir büyük Hollanda kurtarma gemisini kasdettiğini anladı. «Onlar iki gün içinde bir çekme halatına asılabilirler. Yankiler de iyi numaradalar. McCormick, Hudson Nehrinin ağzına bir tanesini dikti.»</p>

  <p class="calibre2">«Pekâlâ.» Nick zevkle rakip şirketleri anlatan Bernie’nin sözünü kesti. «Yarın sabah yedide bir uçak var. Ona yetişemezsem yarın öğleyin Nassau’dan aktarmalı gelirim. Beni karşıla.»</p>

  <p class="calibre2">Bernard Wackie inanılmaz sezme gücünü ortaya koydu birden. «Kaçıp gitmeyecektin.» Daha başka vecizeler yumurtlayamadan Nicholas telefonu kapattı.</p>

  <p class="calibre2">Samentha çırılçıplak, iki koluyla dizlerini göğüslerine doğru çekmiş, yatağın ortasında oturuyordu. Karışmış gür saçlarının gölgelediği yüzü kaybolmuş küçük bir çocuğunki kadar umutsuzdu. «Yine gidiyorsun,» diye mırıldandı.</p>

  <p class="calibre1">«Daha yeni geldin ve hemen gidiyorsun. Oh, Tanrım, seni sevmek yaşamım boyunca karşılaştığım en zor iş, Nicholas. Buna dayanabileceğimi sanmıyorum.»</p>

  <p class="calibre2">Nicholas yaklaşınca Samentha yüzünü onun göğsüne gömüp sıkıca sarılarak öylece kaldı.</p>

  <p class="calibre2">«Gitmem gerekiyor. Altın Şafak için.» Genç kadın onun anlattıklarını sessiz sedasız dinledi. Sözlerini bitirince de sorular sormaya başladı. Eski pirinç karyolada birbirlerine sarılarak gece yarısından çok sonraya kadar konuştular.</p>

  <p class="calibre2">Dışarısı hâlâ karanlıktı ama uykusuz olan Samentha yine de onun kahvaltısını hazırlamakta ısrar etti. Ocağa dayanarak kahve pişirirken sersemliğinin geçeceğini umarak radyoyu açtı.</p>

  <p class="calibre2">«Günaydın, erken uyanan kuşlar. Burası W.W.O.K. istasyonu. Önünüzde yine güzel bir gün var. Isının 26 derece olacağı bildirildi. Yağmur olasılığı % 10. Ayrıca size Lorna adı verilen kasırgayla ilgili haberimizi de sunuyoruz. Kasırganın güneye doğru dönerek Antiller’e doğru gittiğini öğrendik. Onun için sakin olun, dostlar. Gevşeyip Elton John’u dinleyin.»</p>

  <p class="calibre2">Samentha uykulu uykulu, «Elton John’u seviyorum,» dedi. «Ya sen?»</p>

  <p class="calibre2">«O da kim?»</p>

  <p class="calibre2">«İşte! Seni görür görmez çok ortak yanımız olduğunu anlamıştım.» Nick’e bakarak gözlerini kırpıştırdı. «Bu sabah beni öptün mü? Bunu unuttum.»</p>

  <p class="calibre2">Nicholas, «Buraya gel,» diye emretti. «Bunu unutacak değilsin.»</p>

  <p class="calibre2">Genç kadın birkaç dakika sonra mırıldandı. «Nicholas, uçağını kaçıracaksın.»</p>

  <p class="calibre2">«Kahvaltı etmezsem kaçırmam.»</p>

  <p class="calibre2">«Zaten berbat bir kahvaltı olacaktı.» Samentha uyanmaya başlamıştı…</p>

  <p class="calibre2">Genç kadın başını Cougar arabadan içeriye uzatarak onu son kez öptü. «Bir saatin var… Ancak yetişirsin.»</p>

  <p class="calibre2">Nick motoru çalıştırdı ama Samentha hâlâ kapıyı tutuyordu.</p>

  <p class="calibre2">«Nicholas, bir gün beraber olacağız… Yani planladığımız gibi daima birlikte olacağız ve sevdiğimiz işleri, istediğimiz gibi yapacağız. Öyle değil mi?»</p>

  <p class="calibre2">«Sana söz veriyorum.»</p>

  <p class="calibre2">Samentha, «Çabuk dön,» dedi. Nick gaz pedalına dayanarak arkasına bakmadan hızla oradan uzaklaştı.</p>

  <p class="scenebreak">***</p>

  <p class="calibre2">Tom Parker’ın bürosunda sekiz kişiydiler. Oysa içeride sadece üç kişinin oturacağı kadar yer vardı. Diğerleri numunelerin durduğu raflara, duvarlara yaslanmış duruyorlardı.</p>

  <p class="calibre2">Blucinli Samentha, Tom’un masasının kenarına ilişmiş, uzun bacaklarını sallıyor ve sorulan sorulara cevap veriyordu.</p>

  <p class="calibre2">«Tankerin Florida Boğazından geçeceğini nereden biliyorsun?»</p>

  <p class="calibre2">«Bu bir tahmin. Tanker, adanın yanından dönemeyecek kadar kocaman ve hantal. Nicholas buna inanıyor.»</p>

  <p class="calibre2">Tom, «Öyleyse ben de kabul ediyorum,» dedi.</p>

  <p class="calibre2">«Boğaz yüz mil genişliğindedir…»</p>

  <p class="calibre2">Samentha, «Bunu söyleyeceğini biliyordum,» diyerek kızlardan birine döndü. «Buna Sally Anne cevap verecek.»</p>

  <p class="calibre2">Sally . Anne atıldı. «Ağabeyimin Kıyı Korumada olduğunu hepiniz biliyorsunuz. Boğazlardaki trafik Fort Lauderdale’e bildirilir. Kıyı Korumanın uçakları da Büyük Bahama’ya kadar olan alanı sürekli tarar. Tanker boğaza girer girmez haber alacağız. Kıyı Koruma bize yardım ediyor.»</p>

  <p class="calibre2">Durumu on dakika daha tartıştılar. Sonra Tom ovucuyla masaya vurarak hepsini susturdu. «Tamam. Şimdi çevre koruma görevlileri kadmiyumu yüksek ham petrol taşıyan tankerin karşısına çıkacak, değil mi? Tanker Amerikan kara sularına giremeden ona engel olmaya ya da onu oyalamaya çalışacak.»</p>

  <p class="calibre2">Samentha, «Tamam,» diye cevap verdi.</p>

  <p class="calibre2">«Peki, yapmaya çalıştığımız nedir? O zehirli ham petrolün Galveston’a götürülmesine engel olacağımıza inanıyor musunuz? Amacımızı belirleyelim.»</p>

  <p class="calibre2">Samentha, «Kötü insanların zafere erişmesi için iyilerin bir şey yapmaması yeterlidir,» diye mırıldandı.</p>

  <p class="calibre2">Tom homurdandı. «Saçmalama, Sam. Aklı başında biri gibi konuşmuyorsun, daha işe başlamadan güvensizlik uyandıracaksın.»</p>

  <p class="calibre2">Samentha güldü. «Pekâlâ biz tehlikeleri açıklayacak ve bunlara karşı olduğumuzu ilan edeceğiz.»</p>

  <p class="calibre2">Tom, «Tamam,» dedi. «Bu daha iyi. Diğer amaçlarımız nelerdir?»</p>

  <p class="calibre2">Gençler yeniden aralarında yirmi dakika kadar tartıştılar. Sonra yine Tom’un sesi duyuldu. «Peki, o tankerin karşısına çıkmak için boğaza neyle gideceğiz? Kanat takıp uçacak mıyız, yoksa yüzecek miyiz?»</p>

  <p class="calibre2">Samentha bile sıkıldı bu kez. Destek olmaları için arkadaşlarına baktı. Fakat diğerleri ya tırnaklarını inceliyorlar ya da ani bir merakla pencereden dışarısını seyrediyorlardı.</p>

  <p class="calibre2">Samentha, «Şey… biz düşündükte.»</p>

  <p class="calibre2">Tom ona cesaret verdi. «Devam et. Üniversitenin malını kullanmayı düşünmüyordunuz tabii. Öyle değil mi? Bu ülkede başkalarının teknelerini almayı yasaklayan bir yasa vardır. Bu işin adı da korsanlıktır.»</p>

  <p class="calibre2">«Biz…» Samentha çaresizlikle omuz silkti.</p>

  <p class="calibre2">«Bir fakültenin saygı değer bir profesörü olarak bu suça katılmamı bekleyemezsiniz. Öte yandan araştırma yapan mezunlar uygun yere başvurarak tekneyi isterlerse, onların Dicky’le boğazlardan geçerek Büyük Bahama’ya gitmelerine izin verebilirim.»</p>

  <p class="calibre2">Samentha bağırdı. «Çok iyisin, Tom.»</p>

  <p class="calibre2">Tom, «Profesörünle ne biçim konuşuyorsun?» diye kaşlarını çatarken bir yandan da gülümsüyordu.</p>

  <p class="scenebreak">***</p>

  <p class="calibre2">«Dün uçakla Heathrow’dan geldiler. Üç kişiler. İşte adları da burada.» Bernard Wackie bir not defterini masadan Nick’e doğru itti.</p>

  <p class="calibre2">Nicholas kâğıda baktı. «Charless Grass… Onu tanıyorum. Navale Atlantique Tersanesinin makine başmühendisi.»</p>

  <p class="calibre2">Bernard başını salladı. «Doğru. Adam göçmen bürosuna mesleğini ve kimin yanında çalıştığını bildirmiş.»</p>

  <p class="calibre2">«Gizli bilgi değil mi bu?»</p>

  <p class="calibre2">Bernard sırıttı. «Kuşlar bana bazı şeyleri haber verir.» Sonra yine ciddileşti. «Bu üç mühendisin küçük birer çantası varmış. Uçağa üstünde ‘Sanayi Makinesi’ yazılı üç yüz elli kilo ağırlığında bir de sandık yüklemişler. Onları alanda bir S6IN Skorsky helikopteri bekliyormuş. Bunu Christy Nakliyat Londra’dan kiralamış. Üç makine mühendisiyle makinenin bulunduğu sandık helikoptere alınmış ve taşıt hemen havalanarak güneye doğru gitmiş. Helikopter daha dönmedi.»</p>

  <p class="calibre2">Nick, «Başka ne var?» diye sordu.</p>

  <p class="calibre2">Bernard hayretle baktı. «Dahasını mı istiyorsun? Hiçbir şey sana yetmiyor mu?»</p>

  <p class="calibre2">«Bermuda Kulesiyle helikopter arasındaki haberleşmeyi kaydetmedin mi?»</p>

  <p class="calibre2">«Nicholas, bunun yapılamayacağını biliyorsun. Kontrol kulesiyle bir uçak ya da helikopter arasındaki sinyalleri dinlemek yasaktır.»</p>

  <p class="calibre2">Nicholas kalkıp haritaya gitti. Bernard da onun yanına yaklaşarak sordu. «Bunlar ne anlama geliyor dersin?»</p>

  <p class="calibre2">«Okyanusta Christy Nakliyata ait bir tekne en hızlı araçla makine yedekleri ve usta mühendisler istemiş. 350 kiloluk bir yükün uçak navlununu hesapladın mı hiç?» Nicholas doğrularak elini yaprak sigarası tabakasına attı. «Bundan da teknede arıza olduğu ya da makinenin arıza yapmak üzere olduğu anlaşılıyor. Tanker Bermuda’nın güney batısında bir yerde. Dört yüz elli mil çapındaki bir alanın içinde. Belki daha da yakın. Yoksa Bahamalar’dan yardım isterlerdi. Bir helikopterin çok uzaklara gitmesi olanaksızdır.»</p>

  <p class="calibre2">Bernard, «Doğru,» diye cevap verdi. «Yalnız kocaman, bir çuval pirinç için de minicik bir taş bu.»</p>

  <p class="calibre2">Nicholas gözlerini haritadan ayırmadan sertçe, «Bunun için üzülmeyi bana bırak,» dedi. Ama az sonra, «Özür dilerim,» diyerek adamın omzuna dokundu. «Oğlum o canavarda.» Yaprak sigarasından derin bir nefes çekti, üflerken sesi sakindi. «Hava nasıl?»</p>

  <p class="calibre2">«060 derecede 15 mil gücünde bir rüzgâr var. Bin iki yüz metre yükseklikte stratokumulüs bulutlan toplanıyor.»</p>

  <p class="calibre2">Nick başını salladı. «Düzgün alize rüzgârı esiyor demek. Bu küçük lütuflarından dolayı Tanrıya şükürler olsun.»</p>

  <p class="calibre2">«Bildiğin gibi bir kasırga uyarısı aldık. Fakat Büyük Bahama’nın bin mil kadar güneyinden denize doğru gidiyormuş.»</p>

  <p class="calibre2">«İyi. Lütfen Büyücü‘den de. Deniz Cadısı‘dan da tekrar konumlarını, rotalarını, sürat ve yakıt durumlarını bildirmelerini iste.»</p>

  <p class="calibre2">Bernard yirmi dakika sonra ona iki teleks kâğıdı uzattı.</p>

  <p class="calibre2">Nicholas, «Büyücü iyi yetişti doğrusu,» diye mırıldanarak kurtarma gemisinin durumunu haritada işaretledi.</p>

  <p class="calibre2">Bernard başını salladı. «Ekvatoru üç gün önce geçti.»</p>

  <p class="calibre2">«Deniz Cadısı da yarın sabah Charleston’a erişecek. Bizden ileride olan bir tekne var mı?»</p>

  <p class="calibre2">Bernard, «Hayır,» diye yanıtladı. «McCormick’in bir gemisi New York’da, Witterzee de Rotterdam’a yaklaşıyor.»</p>

  <p class="calibre2">«Peki, adada beni Büyücü‘ye götürecek bir helikopter daha var mı?»</p>

  <p class="calibre2">«Hayır. Sözünü ettiğim 6IN’den başka Bermuda’da kalanı yok.»</p>

  <p class="calibre2">«Büyücü‘nün Hamilton’a gelir gelmez yakıt almasını sağlayabilir misin?»</p>

  <p class="calibre2">«Bir saat içinde yakıt ikmali yaparız.»</p>

  <p class="calibre2">Nicholas bir an durduktan sonra kararını verdi. «Lütfen Büyücü‘de David Allen’e şu teleksi çek: BERG’DEN BÜYÜCÜ‘NÜN SÜVARİSİNE ACELEDİR. TECRÜBE SEFERİ HIZIYLA YENİ ROTANIZ OLAN BERMUDA ADASI, HAMILTON LİMANINA GİDİN. LİMANA VARIŞ ZAMANINI BİLDİRİN.»</p>

  <p class="calibre2">Bernard, «Demek işe girişeceksin?» dedi. «Hem de iki geminle, ha?»</p>

  <p class="calibre2">«Evet, her şeyimle bu işe girişeceğim.»</p>

  <p class="scenebreak">***</p>

  <p class="calibre2">Altın Şafak bir milyon ton ham petrol yüzünden yalpalayıp duruyordu. İyice su almış bir tekne gibi hareket etmekteydi. Dalgalar bordasına vurup güvertelerini ıslatıyor, deniz sancak küpeştesine erişiyor, zaman zaman bir dalga küpeşteyi de aşıyordu.</p>

  <p class="calibre2">Gemi dört günden beri gücünü kaybetmiş, denizde bocalamaktaydı.</p>

  <p class="calibre2">Tek uskur şaftının ana yatağı ekvatoru geçtikten sonra kızmış, kırk sekiz saat sonra da baş makinist tankeri durdurup yatağa bakmalarını ve gerekiyorsa onarım yapmalarını söylemişti. Duncan Alexander geminin durdurulmasına karşı çıkarak gerek baş makinistin, gerekse kaptanın doğru düşüncesini kabul etmeye yanaşmamıştı. Sadece istemeye istemeye tankerin hızını biraz azaltmalarına izin vermişti.</p>

  <p class="calibre2">Baş makiniste de tanker yavaşladığı zaman arızayı bulup gereken onarımı yapmasını emretmişti.</p>

  <p class="calibre2">Baş makinist dört saat içinde durumu anlamıştı. Yatağı yağlayan pompada bir sızıntı vardı. Fakat hız kesmek bile ana yatağın iyice zarar görmesini engelleyememişti. Artık Altın Şafak’ın teknesi şiddetli bir titreşimle sarsılıyordu.</p>

  <p class="calibre2">Baş makinist sonunda Duncan Alexander’ın karşısına dikildi. «Pompayı sökmek zorundayım, yoksa yatak yanacak. O zaman makineyi bir iki saat değil tümüyle durdurmak zorunda kalacaksınız.» Baş makinistin rengi solmuş, dudakları titriyordu. Çünkü kendisine karşı gelenleri hemen şirketten atan Alexander’ın ayrıca kinci olduğunu ve mimlediği kişiyi mahvedene kadar da uğraştığını biliyordu.</p>

  <p class="calibre2">Duncan Alexander başka yönden saldırıya geçti. «O pompa neden arıza yaptı? Neden daha önce fark edilmedi? Bana bu, ihmal gibi görünüyor.»</p>

  <p class="calibre2">Baş makinist böyle bir suçlamaya dayanamadı. «Bu gemide yedek bir pompa olsaydı, onu çalıştırır ve bu arada ilkini de gereken şekilde onarırdık.»</p>

  <p class="calibre2">Duncan Alexander kızararak arkasını döndü. Masrafı kısmak için Altın Şafak’ın dizaynını değiştirirken aynı sistemlerin eşinin yapılmamasını emretmişti. «Ne kadar zamana gereksinmen var?» Mal sahibi dairesinin salonunda durmuş, adama kötü kötü bakıyordu.</p>

  <p class="calibre2">İskoç hemen cevap verdi. «Dört saat.»</p>

  <p class="calibre2">Duncan aksi aksi, «Sana tam dört saat veriyorum,» diye homurdandı. «O zamana kadar pompayı onarmazsan yaşadığına pişman olursun. Bu konuda yemin ediyorum.»</p>

  <p class="calibre2">Baş makinist yağlama pompasını söküp onardı ve yerine taktı. Duncan da köprüde, kaptanın yanındaydı. «Zaman çok zaman kaybettik,» dedi. «Bunu gidermeni istiyorum.»</p>

  <p class="calibre2">Kaptan Randle ihtiyatla konuştu. «Bunu yapabilmek için ekonomik olan hızımızı aşmamız gerekir.»</p>

  <p class="calibre2">«Kaptan Randle, bu gemideki yükün tonunun değeri 85 dolardır. Tankere bir milyon ton yük aldık. Onun için aradaki zamanın kapatılmasını istiyorum.» Duncan süvarinin itirazlarına aldırmadı. «Galveston’a belirli bir tarihte gitmek zorundayız. Sana bunu anımsatmama gerek yok sanırım. Tam zamanında orada olmalıyım.»</p>

  <p class="calibre2">Randle başını salladı. «Peki, Mr.Alexander. Aradaki zamanı kapatacağım.»</p>

  <p class="calibre2">Baş makinist de üç buçuk saat sonra köprüye geldi.</p>

  <p class="calibre2">Duncan asansörden çıkan adama dik dik baktı. «Eee?»</p>

  <p class="calibre2">«Pompayı onardım ama…»</p>

  <p class="calibre2">«Aması ne?»</p>

  <p class="calibre2">«İçimde bir his var. Biz onu uzun süre zorladık. O yatağın bir sorun çıkarmasından korkuyorum. Makineyi gücünün % 50’sinin üzerine çıkarmayın. Şaft açılıp incelenmedikçe bunu yapmamalısınız.»</p>

  <p class="calibre2">Randle istemeye istemeye, «Saatte 25 mille gitmemizi emrediyorum,» dedi.</p>

  <p class="calibre2">Baş makinist, üzgün üzgün kafasını salladı. «Yerinde olsam bunu yapmam.»</p>

  <p class="calibre2">Duncan sert bir tavırla onu savdı. «Senin yerin makine dairesi.» Randle’a yola çıkmasını emrederek yine açık güvertedeki yerini aldı. Hava kararana dek orada durdu. Daha sonra aşağıya indiğinde Chantelle kendisini bekliyordu. Kadın divandan kalktı.</p>

  <p class="calibre2">«Her şey yolunda mı?»</p>

  <p class="calibre2">Duncan, «Evet,» diye cevap verdi. «Ve de öyle gidecek.»</p>

  <p class="scenebreak">***</p>

  <p class="calibre2">O gece dokuzda makine yine otomatik kontrole bağlandı. Makine dairesinin personeli akşam yemeğini yemeğe gitti. Sadece baş makinist iki saat daha orada kaldı. Kendi kendine söylenerek uzun, dar şaft tünelinin yatağını düşünüyordu. Birkaç dakikada bir ağır döküme elini dayayıp arızayı haber verecek ısıyı ya da titreşimi duymaya çalışıyordu.</p>

  <p class="calibre2">Gece on birde dayanamadı ve durmadan dönen uskur şaftına tükürdü. Parlak gümüş gibi duran çelik şaft bir ağaç gövdesi kalınlığındaydı. Sonra ağır ağır ayağa kalkan baş makinist gidip bütün sistemleri kontrol etti ve asansörle yukarıya çıktı.</p>

  <p class="calibre2">Otuzbeş dakika sonra da minik transistörlerden biri şampanya şişesinden fırlayan mantar gibi ses çıkararak parçalandı. Kontrol odasında bunu duyacak ya da hafif dumanı görecek kimse bulunmuyordu. Sistemin yardımcısı da yoktu. Yani ana makinede arıza olunca hemen devreye girecek yedek bir sistem yapılmamıştı. Isı yükselmeye başladığı zaman, bunu alarm sistemine bildirecek bir aygıt ve makineyi kapatacak otomatik bir şalter de yoktu.</p>

  <p class="calibre2">Çok uzun süre çalışarak zaten hasar görmüş olan yatak bu kez iyice kızdı. Dönmekte olan şafttan pek ince, âdeta kıymık gibi bir parça uçup yatağın içine girdi. Tüm sistem kısa süre sonra kırmızı bir renk aldı. Yatağın dış kısımları kabarmaya ve kararmaya başladı. Fakat hâlâ makinenin büyük gücü şaftı döndürüyordu.</p>

  <p class="calibre2">Pompanın vermekte olduğu yağ o sıcakta su kadar incelerek yanma noktasına geldi ve birden alev aldı. Şaft tüneli siyah dumanlarla doldu. Ancak o zaman alarmı çalışmaya başladı. Ziller köprüde, süvarinin, birinci subayın ve baş makinistin kamaralarında da çalıyordu.</p>

  <p class="calibre2">Makine kontrol odasındaki konsola ilk yetişen de baş makinist oldu. Köprüden emir almadan hemen bütün devreleri kapatmaya başladı. Ancak bir saat sonra birinci subayın emrindeki şaft tünelindeki yangını söndürebildi. Bunun için de karbondioksit kullanmışlardı, çünkü soğuk su kızgın yatağın büsbütün zarar görmesine neden olurdu.</p>

  <p class="calibre2">Baş makinist şaft donanımını sökmeye başladığı sırada ana yatak hâla çok kızgındı ve elindeki amyant eldivenleri bile kavuruyordu.</p>

  <p class="calibre2">Şaftın bir bölümü delik delik olup kabarmıştı. Baş makinist gözle görülmemekle birlikte şafttaki binde bir santim eğilimin bile tehlike yaratacağını biliyordu.</p>

  <p class="calibre2">Küfrederek çalışırken kulaklarına bu sözler bir ninni gibi geliyordu. Yağlama pompasını yapan fabrikayı, bunu tankere koyup deneyen kimseleri kalaylıyordu ama asıl Christy Nakliyatın yönetim kurulu başkanı olan inatçı adama sövmekteydi. Duncan Alexander hatalı tutumuyla bu iyi işleyen güzel makineyi dumanlan çıkan bir maden yığınına çevirmişti.</p>

  <p class="calibre2">Baş makinist ancak sabah yedek bilyaları getirtti. Bunları tahta sandıklarındaki talaşların arasından çıkardı. Tam yerlerine takacağı sırada sandıkların üstüne yanlış yazılmış olduğunu anladı. Bu bilyalar Altın Şafak’ın şaft yatağı için beş milimetre küçüktü. Bu küçük fark onları işe yaramaz hale koyuyordu.</p>

  <p class="calibre2">İşte o zaman Duncan Alexander’ın uygar hali kayboldu. Kontrolünü yitirerek köprüde yirmi dakika kadar bağırıp çağırdı. Bu durumdan kurtulmak için bir şey düşünmeye çalışmıyor, sadece Randle’la baş makiniste ağır sözler söylüyor, onları suçluyordu. Onun korkunç öfkesi Altın Şafak’ın bütün subaylarını âdeta felce uğrattı. Yüzleri bembeyaz kesilmiş olan subaylar suçluluk duyarak sessiz sedasız duruyorlardı.</p>

  <p class="calibre2">Peter Berg acil bir durum olduğunu sezerek kimseye gözükmeden usulca yaklaşıp baktı, üvey babasının hiddeti onu büyülemişti. Ömründe onun böyle bağırdığını görmemişti. Duncan Alexander’ın gözleri yuvalarından uğramış, neredeyse olgun birer üzüm gibi patlayacaktı.</p>

  <p class="calibre2">Sonunda Duncan susup iki eliyle gür saçlarını karıştırdı. Hâlâ soluk soluğaydı ama kendini biraz toplamıştı. Randle’a, «Şimdi ne öneriyorsun?» diye sordu.</p>

  <p class="calibre2">O sessizlikte Peter Berg atıldı. «Bermuda’dan bilya getirtebilirsiniz.»</p>

  <p class="calibre2">Duncan birden döndü. «Sen buraya nasıl girdin? Haydi annenin yanına gitti.»</p>

  <p class="calibre2">Peter kendi ihtiyatsızlığına şaşarak kaçtı. O uzaklaşınca baş makinist konuştu. «Yedekleri Londra’dan uçakla Bermuda’ya yollayabilirler…»</p>

  <p class="calibre2">Randle de hemen araya girdi. «Bir gemi olmalı…»</p>

  <p class="calibre2">«Ya da bize bu parçaları getirecek bir helikopter…»</p>

  <p class="calibre2">Duncan Alexander, «Hemen teleksle Christy Nakliyatı arayın,» diye homurdandı.</p>

  <p class="scenebreak">***</p>

  <p class="calibre2">Nick zevkle, ayaklarımın altında güverte olması ne hoş, diye düşündü. Yine canlandığını hissetmişti. Kendi kendine güldü. «Ben bir deniz yaratığıyım. Ama bunu unutuyorum hep.»</p>

  <p class="calibre2">Geride kalan Bermuda Adalarına bir göz attı. Büyücü hâlâ yarım yol gidiyordu. Boğaz geniş olmakla birlikte iki tarafta mercan kayalıkları vardı. David. Allen de sadece gemiyi açık denize çıkarmayı düşünüyordu. Ama 100 kulaç hattını geçince güverte subayına emir verdi. «Saat 0900’da tam yol.» Sonra Nicholas’ın yanına geldi. «Sizi karşılamak için pek fırsat bulamadım, efendim.»</p>

  <p class="calibre2">«Teşekkür ederim, David. Geri gelmek çok hoş.» Nicholas ona gülümsedi. «Lütfen 240 derece manyetiğe döner ve gücü % 80’e çıkarır mısın?»</p>

  <p class="calibre2">David bu emri dümenciye tekrarladı. Sonra yerinde rahatsız rahatsız kımıldanarak kızardı. «Mr.Berg, subaylarım beni deli ediyor. Cape Town’dan ayrıldığımdan beri başımın etini yiyorlar. Bir işin peşinde miyiz? Yoksa bu bir eğlence gezintisi mi?»</p>

  <p class="calibre2">Nicholas bir kahkaha attı. Avın heyecanını, burnunda kokusunu duymuş ve büyük bir ödülün gelebileceğini hissetmişti. Şimdi Büyücü‘deydi. Peter’in güvenliği konusundaki endişeleri de azalmıştı. Ne olursa olsun oğluna çabucak erişebilirdi. Kendini çok ama çok iyi hissediyordu.</p>

  <p class="calibre2">«Ava çıktık, David. Ama durum henüz kesin değil…» Bir an durdu. «Vin Baker’i kamarama çağır. Angel’dan da bir ibrik kahveyle bir tabak sandviç iste. Kahvaltı edemedim. Karnımızı doyururken size durumu anlatırım.»</p>

  <p class="calibre2">Baş makinist Nicholas’ın» yaprak sigaralarından birini kabul etti. Dört dolarlık sigarayı yüzünü buruşturarak kokladı. «Hâlâ ucuz şeyler içiyorsun.» Fakat gözlüğün arkasındaki gözleri zevkle parlıyordu. Sonunda dayanamayarak sırıttı. «Kaptan bana ava çıktığımızı söyledi. Doğru mu?»</p>

  <p class="calibre2">«Durum şu…» Nicholas onlara işi ayrıntılarıyla anlattı. Bir yandan da, yaşlanıyorum ve yumuşuyorum galiba, diye düşünüyordu. Eskiden bu kadar çok konuşmazdım…</p>

  <p class="calibre2">İki adam onu ses çıkarmadan dinlediler, sözlerini bitince de Nick’in beklediği gibi akıllıca sorular sordular.</p>

  <p class="calibre2">Vin Baker, Altın Şafak’a helikopterle götürülen, sandıkta ne olduğunu tahmin etti. «Bir jeneratör armatürüne benziyor. O tankerde her makine parçasının yedeği olmadığına inanamam.»</p>

  <p class="calibre2">Baker makineyle ilgilenirken, David Allen de denizcilikle ilgili sorunlara dalmıştı. «Helikopter ne kadar uzağa gitmiş? Üssüne dönemedi mi henüz? Anlaşılan Tanker Florida Boğazına doğru gidiyor. En iyisi boğazın ağzındaki Matanilla resifine göre bir rota çizmek.»</p>

  <p class="calibre2">Konuk kamarasının kapısına vuruldu ve Trog bir kaplumbağanınkini andıran gri, kırışık kafasını içeriye uzattı. Nicholas’a baktıysa da selam vermedi. «Kaptan, Miami bir kasırga uyarısı yapıyor. Lorna adındaki kasırga kuzeye doğru dönmüş. Bunun kuzey Ä kuzeybatıya doğru yirmi milden daha büyük hızla ilerleyeceğini bildirdiler.»</p>

  <p class="calibre2">Kapıyı kapatarak çıkınca diğerleri birbirlerine baktılar.</p>

  <p class="calibre2">Sonunda Nicholas konuştu. «Bir felakete hiçbir zaman bir tek hata neden olmaz. Buna birbirine yardımcı olan bir dizi yanılgı yol açar. Bunların çoğu da küçüktür fakat talihsizlikle birleşince…» Bir an durdu. «Lorna adı verilen kasırga da bu talihsizlik olabilir.»</p>

  <p class="calibre2">Ayağa kalkarak küçük kamarada dolaşmaya başladı. Burada kendini kapana kısılmış gibi hissediyor ve şimdi David Allen’a ait olan kaptan dairesinde olmak istiyordu. Yine Baker ve David Allen’e döndü. İkisi de felakete uğrayacak bir avın kokusu almış, yaşlı deniz kurtlarına benziyordu. Onlara kızdığını hissetti. Oğlunun felakete uğramasını istiyorlardı.</p>

  <p class="calibre2">«Size söylemediğim bir şey var,» dedi. «Oğlum Altın Şafak’ta.»</p>

  <p class="scenebreak">***</p>

  <p class="calibre2">Lorna adı verilen, hızla dönerek ilerleyen kasırga iyice gelişmişti. Yüz elli millik bir alanı kaplıyordu ve ölçülemeyecek kadar vahşi bir güce sahipti.</p>

  <p class="calibre2">Kasırga karayı hissederek matadorun pelerininin kımıldamasından çılgına dönen bir boğa gibi saldırdı. Haiti’nin yüksekte kalan yerlerini silip süpürüp dehşet saçarak Windward geçitinden arkadaki denize çıktı.</p>

  <p class="calibre2">Hâlâ dönerek hızla ilerliyordu. Üç yüz mil kadar ileride ‘Kasırga Düzlükleri’ adı verilen alçak resifler ve kıyılar vardı. Yirmi mil hızla esen bu çılgın rüzgâr, bulutları karıştırarak kuzeybatıya doğru gitti.</p>

  <p class="scenebreak">***</p>

  <p class="calibre2">Duncan Alexander mal sahibi dairesinin salonunda Degas’nın bale tablosunun taklidinin önünde duruyordu. Ellerini arkada kenetlemiş, kaşlarını endişeyle çatmıştı. Gözlerinin altındaki morumsu şişler epeydir uykusuz kaldığını açıklıyordu.</p>

  <p class="calibre2">Altın Şafak’ın süvarisi, baş makinisti ve birinci subayı şöminenin iki tarafındaki XIV. Louis stilindeki koltuklarda oturuyorlardı. Charles Grass da berjere yerleşmişti. Sakatlanmış süper tankerin sahibi ve subaylarından uzak kalmak için bu yeri seçmişe benziyordu.</p>

  <p class="calibre2">Grass Fransız vurgusuyla İngilizce konuşuyor ve zaman zaman da karşılığını bulamadığı için Fransızca sözcükler söylüyordu. Duncan bunları hemen çeviriyor, dört adam, gözlerini ona dikmiş dikkatle dinliyorlardı.</p>

  <p class="calibre2">«Adamlarım öğleye kadar bilyaları yerlerine yerleştirip ana yatağı onarmış olacaklar. Şafta baktım ve denedim. Bir hasar göremedim ama hasar olmadığı anlamına gelmez bu. Onarımlarımız geçici olarak kabul edilmelidir.»</p>

  <p class="calibre1">Susup Kaptan Randle’a döndü. «En yakın limanda gemiyi havuza çektirip onarmanızı öneririm. Oraya kadar da en düşük hızınızla gitmelisiniz. Ancak bu sayede geminin güvenceli olarak çalışması sağlanabilir.»</p>

  <p class="calibre2">Randle yerinde rahatsız, rahatsız kımıldanarak Duncan’a bir göz attı. Fransız bu bakışı görmüştü ve birden sesi sertleşti. «Eğer ana şaftta çok hafif bir eğilme olmuşa hızı biraz yükseltmeniz onarılmaz hasara ve geminin yolda kalmasına’ neden olabilir. Bu noktayı kesinlikle belirtmek isterim.»</p>

  <p class="calibre2">Duncan hemen yumuşaklıkla araya girdi. «Tam yük aldık ve yirmi kulaç su çekiyoruz. Amerika’nın doğu kıyılarında güvenli limanlar yok. Zaten makine arızası dolayısıyla o karasularına girmemize izin vereceklerini de sanmam. Amerikalılar bizi sevinçle karşılamayacaklardır. En yakın ve güvenilir demirleme yeri Galveston açıklarında. Meksika Körfezinin Teksas kıyısı. Oraya da ancak yüz kulaçlık sınır dışında tanklarımızı çekme gemilerine teslim ettikten sonra gidebiliriz.»</p>

  <p class="calibre2">Geminin güverte birinci subayı henüz otuzunu geçmemiş bir adamdı fakat o ana dek geminin sorunları karşısında son derece soğukkanlı davranmış ve gerekenleri yapmıştı. Dumanlarla dolan şaft tüneline ilk giren de o olmuştu. «Özür dilerim, efendim.» Hepsi dönüp ona baktı. « Miami kasırgayı haber verdi. Boğazlarla Güney Florida’yı da etkisine alacakmış. O yöne gidersek kasırgayla karşılaşırız.»</p>

  <p class="calibre2">Duncan, «On beş mille gidersek Meksika Körfezine kasırgadan yirmi dört saat önce erişiriz,» diyerek doğrulaması için Randle’a baktı.</p>

  <p class="calibre2">«Fırtınanın şimdiki hızına göre öyle… Fakat koşullar değişebilir…»</p>

  <p class="calibre2">Birinci subay ısrar etti. «Özür dilerim efendim, ama sığınabileceğimiz en yakın yer Bermuda Adasının yanıdır.»</p>

  <p class="calibre2">Duncan, «Bu yükün değerini biliyor musun?» diye hırladı. «Hayır, bilmiyorsun. Öyleyse sana söyleyeyim. Tam 85.000.000 dolar. Bunun günlük faizi 25.000 dolayındadır.» Sesi daha da yükseldi. «Bermuda’da büyük onarım yapacak tersane yok.»</p>

  <p class="calibre2">Salonun kapısı açılarak Chantelle Alexander içeriye girdi. Mücevher takmamıştı. İnci rengi sade kesimli ipek bir bluzla koyu renk yünlü bir etek giymişti. Fakat güneşten hafif bronzlaşan cildi yaldızıymış gibi duruyordu ve makyajla gözlerinin iriliğini, biçimini iyice belirginleştirmişti. Kadının güzelliği hepsinin susmasına neden oldu. Bunun farkında olan Chantelle gidip Duncan’ın yanında durdu.</p>

  <p class="calibre2">Yumuşak bir sesle, «Bu gemi ve yükünün Galveston’a gitmesi gerekiyor,» dedi.</p>

  <p class="calibre2">«Chantelle…»</p>

  <p class="calibre2">Kadın Duncan’ı sert bir hareketle susturdu. «Geminin gideceği liman ve rotası konusunda bir kuşku yok.»</p>

  <p class="calibre2">Charles Grass, Kaptan Randle’a bakarak yasaların kendisine verdiği yetkiyi kullanmasını bekledi. Fakat genç kaptan ses çıkarmayınca Fransız alaylı alaylı gülümseyerek omuz silkti. Artık bu işten elini eteğini çektiğini belirtiyordu. «Öyleyse yardımcılarımla birlikte gemiden ayrılmam için gerekenin yapılmasını rica edeceğim. Biz geçici onarımı tamamladık.» Grass yine ‘geçici’ sözcüğünü vurgulamıştı.</p>

  <p class="calibre2">Duncan başını salladı. «Söylediğiniz gibi yola çıkarsak yarın sabah şafakta Florida’nın doğu sahilinin açığında oluruz. Helikopterin yakıtı az olmakla birlikte sizi Florida’ya bırakabilir.»</p>

  <p class="calibre2">Chantelle bu konuşma sırasında gözlerini Altın Şafak’ın subaylarından ayırmamıştı ve aynı sakin sesle devam etti. «Helikopterle gemiden ayrılmak isteyen subayların istifasını kabule hazırım.»</p>

  <p class="calibre2">Duncan kadının böyle yönetimi, eline almaya kalkmasına itiraz etmek için ağzını açacak oldu. Ama Chantelle başım kaldırarak ona döndü. Duruşu ve yüzündeki ifade adama birden ihtiyar Arthur Christy’» anımsattı. Bu kadında da babasındaki sertlik, dayanıklılık ve korkunç irade vardı. Bunu o zamana dek fark etmemiş olmasına şaştı. Belki de şimdiye kadar onda bu nitelikleri aramak aklıma gelmedi, diye düşündü. Chantelle onun baş eğdiğini hissederek yine sakin sakin gemi subaylarına döndü.</p>

  <p class="calibre2">Adamlar teker teker ondan gözlerini kaçırdılar. İlk ayağa kalkan Randle oldu. «İzninizle Mrs. Alexander, tekrar yola çıkmak için hazırlık yapmalıyım.»</p>

  <p class="calibre2">Charles Grass durup kadına gülümsedi. Güzel bir kadına ancak bir Fransız erkeği böyle gülümseyebilirdi. «Şahane!» diye mırıldanıp hayranlığını belirtmek için zarif bir tavırla elini kaldırdı ve salondan çıktı.</p>

  <p class="calibre2">Chantelle’le Duncan yalnız kalmışlardı. Kadın ağır ağır ona dönerken gözlerinde küçümseme vardı. «İşleri başaracak cesareti bulamadığın zaman bana haber ver. Olur mu?»</p>

  <p class="calibre2">«Chantelle…»</p>

  <p class="calibre2">«Beni ve Christy Nakliyatı bu işe sokan sensin. Şimdi ölümün pahasına da olsa bizi bu durumdan kurtaracaksın.» Dudakları incelerek çizgi halini aldı. Gözleri de kinle kısıldı. «Bunu yapmakla iyi edersin.»</p>

  <p class="scenebreak">***</p>

  <p class="calibre2">Kıyı Korumaya ait Beechcraft Baron uçağının pilotu sabahın sisleri arasından çıkan olağanüstü tekneye bakarak, «Buna ne dersin?» diye sordu.</p>

  <p class="calibre2">Pilot yardımcısı dürbününü düzeltti. «Kocaman bir bebek. Adını okuyamıyorum.»</p>

  <p class="calibre2">Geminin pek geniş olan burnu suları yarıp köpürterek ilerlemekteydi. Güvertesi göz alabildiğine gidiyor, arka kısmı da sisler arasında kayboluyordu.</p>

  <p class="calibre2">Pilot başını salladı. «Bu daha çok Cape Kennedy’deki taşıt montaj binasına benziyor.»</p>

  <p class="calibre2">Yardımcı pilot, «Doğru,» diye kabul etti. «16. kanaldan onu arayacağım.» Dürbünü gözlerinden çekip mikrofona uzandı, «Güneye giden tanker, burası yüz elli dokuz numaralı Kıyı Koruma uçağı. Beni duyuyor musunuz?»</p>

  <p class="calibre2">Kısa bir sessizlikten sonra gemi cevap verdi. «Kıyı Koruma yüz elli dokuz. Burası Altın Şafak. Sizi duyuyorum. 22. kanaldan bağlantı kuracağız.»</p>

  <p class="calibre2">İki yüz mil ötedeki Trog telaşla 22. kanalı bulurken masadaki izmarit dolu tablayı devirdi. Aynı anda kayıt aygıtıyla telsiz yön saptama aletini de çalıştırdı.</p>

  <p class="calibre2">Sonra Kıyı Koruma pilotunun sesini duydu. «Günaydın Altın Şafak. Bağlı olduğunuz limanı ve yük manifestonuzu bildirirseniz memnun olurum.»</p>

  <p class="calibre2">«Bu gemi Venezüella bandıralı.»</p>

  <p class="calibre2">Trog söylenenleri heyecanla bloknota kaydedip sayfayı kopardı ve doğru Büyücü‘nün köprüsüne gitti. Kötü kötü gülerek, «Altın Şafak telsizini çalıştırdı,» diye haber verdi.</p>

  <p class="calibre2">Güverte subayı emir verdi. «Hemen kaptanı çağır. Mr.Berg’den de köprüye gelmesini rica et.»</p>

  <p class="calibre2">Nicholas robdöşambrının kuşağını bağlayarak telsiz odasına daldığı sırada Kıyı Korumayla tanker arasındaki konuşma devam ediyordu.</p>

  <p class="calibre2">Altın Şafak’ın Birleşik Devletler karasularının ve hükümetinin yetki alanının dışında kaldığını bilen Kıyı Koruma görevlisi çok nazikti. «Gideceğiniz limanı da bildirmenizi rica edeceğim.»</p>

  <p class="calibre2">«Yükümüzü bırakmak üzere Galveston’a gideceğiz.»</p>

  <p class="calibre2">«Tekrar teşekkür ederim. Kasırgaya karşı hazırlıklı olma uyarısını duydunuz, değil mi?»</p>

  <p class="calibre2">«Evet.»</p>

  <p class="calibre2">David Allen de Büyücü‘nün telsiz odasının kapısında belirdi. Yüzü kızarmış, kaşları çatılmıştı. «Yine yol alıyor?» Düş kırıklığına uğradığı belliydi.</p>

  <p class="calibre2">Nicholas öfkelendiğini hissetti. «Geminin rotasını değiştirip en kısa süre içinde Florida Boğazına girmenizi istiyorum,» diye çıkıştı. David Allen ona hayretle bakıp hemen köprüye döndü ve rotanın değiştirilerek süratin arttırılması için emir verdi.</p>

  <p class="calibre2">Nezaketle ısrar eden Kıyı Koruma görevlisinin sesi hoparlörden geliyordu. «Tehlikeli yükünüzü düşünerek Dry Tortuga sahiline geldiğinizde, kuzeye doğru bir rota izleyerek kasırganın saptanan yolundan uzaklaşmanızı önerebilir miyim?»</p>

  <p class="calibre2">«Bekleyin.» Kısa bir sessizlik oldu. Telsizci güverte subayından emir alıyordu herhalde. Sonra AK m Şafak’ın sesi duyuldu. «Biz yarın 01.30’da Dry Tortuga kıyısı fenerinin yanında olacağız.»</p>

  <p class="calibre2">«Kasırga merkezinin ilerisinde şiddetli hava beklendiğini ve Dry Tortuga kıyısı fenerine eriştiğiniz zaman güvende olabilmeniz için pek az zaman kalacağını saygılarımla ve resmi olarak bildirmeme izin verin.»</p>

  <p class="calibre2">«Teşekkürler Kıyı Koruma yüz elli dokuz. Haberiniz seyir defterimize kaydedildi. Burası Altın Şafak. Sizden ayrılıyoruz.»</p>

  <p class="calibre2">Kıyı Koruma görevlisinin endişelendiği belliydi. Tankere tornistan etmesi için emir vermeyi istediği anlaşılıyordu. «İlerlemenizi ilgiyle izleyeceğiz Altın Şafak. İyi yolculuklar. Ben Kıyı Koruma yüz elli dokuz. Bağlantıyı kesiyorum.»</p>

  <p class="scenebreak">***</p>

  <p class="calibre2">Charles Grass bir eliyle lacivert beresini, diğeriyle de bavulunu tutuyordu. Eğilerek pervanesi dönen helikoptere doğru koştu. Bavulunu açık kapıdan içeriye atıp bir a,n durakladı. Sonra geri dönerek Altın Şafak’ın güvertedeki helikopter alanının dışında duran baş makiniste yaklaştı.</p>

  <p class="calibre1">Onu kolundan yakalayarak eğilip kulağına bağırdı, Unutma dostum. Ona küçük bir bebekmiş gibi yumuşak davran. Hızını arttırman gerekiyorsa bunu çok yavaş yap.» İskoç kafasını salladı. «Talihin açık olsun!» Fransız, adamın omzuna vurdu. «Buna ihtiyacın kalmayacağını umarım.»</p>

  <p class="calibre2">Sonra yine eğilip koşarak Sikorsky’ye daldı. Yüzü camın arkasında belirdi. Bir kez el salladı ve büyük helikopter havalanarak sislere girip gözden kayboldu.</p>

  <p class="scenebreak">***</p>

  <p class="calibre2">Bacak üstlerine kadar çıkan lastik çizmeler giymiş, kollarını dirseklerine kadar sıvamış olan Doktor Samentha Silver, elindeki midye dolu ağır kovalar yüzünden sendeleye sendeleye laboratuvara girerken, Sally Anne koridordan ona bağırdı. «Sam! Neredeyse seni bırakıp gidecektik !»</p>

  <p class="calibre2">Genç kadın kovaları yere bırakırken yerlere tuzlu su sıçradı. «Ne var?»</p>

  <p class="calibre2">«Johnny aradı. Çevre kirliliğiyle savaşan Kıyı Koruma devriyesi bir saat önce Altın Şafak’la konuşmuş. Onu Matanilla resifinin orada görmüşler. Eğer hemen yola çıkmazsak tanker bizden önce Biscayne Körfezine erişecek.»</p>

  <p class="calibre2">«Geliyorum.» Sam ağır kovaları kaldırarak koşarcasına ilerledi. «Sizinle iskelede buluşurum. Televizyon stüdyosuna telefon ettiniz mi?»</p>

  <p class="calibre2">Sally Anne ön kapıya giderken bağırdı. «Bir kamera ekibi yola çıktı. Çabuk ol Sam!»</p>

  <p class="scenebreak">***</p>

  <p class="calibre2">Altın Şafak’ın güverte subayı radarın yanında durup ekrana dalgın dalgın bir göz attı. Sonra eğilip büyük bir ilgiyle on millik daire içinde parlayan toplu iğne başı gibi yeşil ışığa baktı. Başını kaldırarak tankerin kocaman burnunun önündeki rüzgârdan iyice kırışan suları araştırdı. Dümenciye, «Balıkçı teknesi,» dedi. «Yaklaşıyor. Hem de tam rotamızın üzerinde. Şimdiye dek bizi görmüş olmaları gere kir. Dönüp sancak tarafımızdan geçecektir.» Dürbünü indirerek kamarotun getirdiği fincanı aldı. «Teşekkür ederim.» Zevkle sıcak kakaoyu yudumlayarak harita masasına gitti.</p>

  <p class="calibre2">Tankerin küçük subaylarından biri telsiz odasından çıkarak köprüye geçti. «Hâla gol olmadı.» Atlantik’in öbür yanında. Wembley Stadında oynanan Dünya Futbol Kupası maçını tartışmaya başladılar.</p>

  <p class="calibre2">«Eğer berabere kalırsa o zaman Fransa…»</p>

  <p class="calibre2">Telsiz odasından heyecanlı bir ses yükseldi. Subaylardan biri kapıya koştu, sonra sevinçle sırıtarak döndü.</p>

  <p class="calibre2">«İngiltere gol attı!»</p>

  <p class="calibre2">Vardiyadaki subay neşeli neşeli güldü. «Böylece kupayı aldık demektir.» Sonra ani bir suçluluk duyarak görevinin başına döndü. Tekrar radara bakınca yine şaşırarak öfkeyle, «Ne yapmaya çalışıyor bunlar?» diye söylenerek denizi görmek için ilerledi.</p>

  <p class="calibre2">Balıkçı teknesi dönmüş, onlara doğru geliyordu.</p>

  <p class="calibre2">«Tanrı cezaları. Onlara bir düdük çalın!» Sis düdüğünün koluna asılıp üç kez çaldı. Bu hazin ses boğazın yeşil, sığ sularında yankılandı. Subaylar durumu yakından görmek için ön camın arkasına toplandılar.</p>

  <p class="calibre2">Güverte subayı söylendi. «Yarı uykudalar galiba.» Hemen kaptanı köprüye çağırmayı düşündü, çünkü bu sularda manevra yapmak gerekebilirdi. Kendisi böyle bir sorumluluğu yüklenecek durumda değildi. Hızı kesmişlerdi ama yine de Altın Şafak’ın durabilmesi için yarım saat ve yedi mil gerekliydi. Üstelik kıçtan şiddetli rüzgâr alıyorlardı. Bu dev gemiyle manevra yapmayı düşünen subay soğuk soğuk terlediğini hissetti. Balıkçı teknesiyle çarpışabilirlerdi. İki teknenin toplam hızı yüzünden aradaki mesafe her an daralıyordu. Hemen köprüyü süvarinin dairesine bağlayan düğmeye bastı. Bir an sonra Kaptan Randle koşarak, geldi.</p>

  <p class="calibre2">«Ne var?» diye sordu. «Neden düdük çaldın?» «Küçük bir tekne tam rotamızda ve bize çarpacak.» Güverte subayı pek rahatlamıştı. Randle hemen sis düdüğünün koluna yapıştı.</p>

  <p class="calibre2">«Tanrım, deli mi bunlar?»</p>

  <p class="calibre2">Subaylardan biri dürbününü indirmeden, «Güverte kalabalık,» diye haber verdi. «Üst güvertede de bir film kamerası gördüm.»</p>

  <p class="calibre2">Randle gitgide daralan mesafeyi endişeyle saptadı. Küçük balıkçı teknesi tankere fazla yaklaşmıştı. Allın Şafak vaktinde duramayacaktı.</p>

  <p class="calibre2">Biri bağırdı. «Şükürler olsun, dönüyorlar!» «Bir bayrak sallıyorlar. Üstünde yazılar var. Ne yazdıklarını okuyabiliyor musunuz?»</p>

  <p class="calibre2">Güverte subayı birden, «Rüzgarı başa alıp duruyorlar!» diye haykırdı. «Tam burnumuzun önünde dönüyorlar!»</p>

  <p class="scenebreak">***</p>

  <p class="calibre2">Samentha Silver tankerin bu kadar büyük olacağım sanmamıştı. Tam karşılarındaki burun, ufku bir baştan diğerine kadar kaplıyordu; üstelik köpüren, yüksek dalgalara neden olmaktaydı.</p>

  <p class="calibre2">Burnun iyice gerisinde bulunan kıç kasaradaki köprü çok yüksekti. Tıpkı sahilden görülen büyük bir Miami oteline benziyordu. Saldıran çeliğin tam önünde oldukları için genç kadın birden endişelendi.</p>

  <p class="calibre2">Sally Anne, «Bizi gördüler mi dersin?» diye sordu. Samentha, bu güzel kızın sesinde de aynı endişeyi fark etti.</p>

  <p class="calibre2">Cesaretini toplayarak, «Gördüler tabii,» diye bağırdı. «Onun için düdük çalıyorlar. Son anda dönüp yana kaçacağız.»</p>

  <p class="calibre2">Dümenci Hank Petersen boğuk bir sesle konuştu. «Hız kesmiyor.» Samentha o anda Tom Parker’in yanlarında olmasını istedi. Fakat Tom yine Washington’daydı. Dicky’i Tom’un yazılı izni olmadan ve tekneden iyi anlayan birini bulamadan alıp buraya gelmişlerdi. «Ne yapmak istiyorsun, Sam?» Hepsi genç kadına bakıyordu.</p>

  <p class="calibre2">«Bu kadar büyük bir şeyin duramayacağını biliyorum fakat hiç olmazsa hız kesmesini sağlayacağız. Televizyoncular film çekiyorlar mı?» Samentha bu soruyu karar anını geciktirmek için sormuştu. «Yukarıya çıkıp bak, Sally Anne.» Sonra diğerlerine döndü. «Dövizi hazırlayın. Bunu görmelerini istiyorum.»</p>

  <p class="calibre2">«Dinle, Sam.» Hank’ın güneş yanığı zeki yüzü endişeliydi. Ton balığı ve orkinos uzmanı olan adam dalgalı den izde tekne kullanmaya alışık değildi. «Bu iş hoşuma gitmiyor. Fazla yaklaştık. Tanker bize vurup dibe yollar da çarptığını bile hissetmez. Hemen dönmek istiyorum.» Tankerin sis düdüğü yüzünden sesi güçlükle duyuluyordu.</p>

  <p class="calibre2">«Üzülme son anda kaçacağız. Tamam!» Samentha kararını verdi. «Dümeni iskeleye 90 derece kır, Hank. Onlara dövizi gösterelim. Ben güvertedekilere yardıma gidiyorum.»</p>

  <p class="calibre2">Rüzgâr, açtıkları ince beyaz branda dövizi şiddetle sallıyordu. Küçük tekne yalpaya düşmüştü ve televizyon prodüktörü dümen köşkünün üstünden karmakarışık emirler yağdırıyordu.</p>

  <p class="calibre2">Samentha acı acı, keşke Nicholas Berg gibi kumandayı eline alacak biri olsaydı, diye düşündü.</p>

  <p class="calibre2">Dick hızla dönüyordu. Samentha karşısındaki tankere bakarken karnına bir yumruk yemiş gibi şaşaladı. Dağ gibi ve çok yakınlarındaydı.</p>

  <p class="calibre2">Güçlükle dövizin ucunu çevirebildi. Fakat beyaz branda iyice sarılmıştı. Onun için de sadece ‘ZEHİRLEYENLER’ sözcüğü görünüyordu. Yanında da sırıtan bir kuru kafayla çapraz kemikler vardı.</p>

  <p class="calibre2">Sally Anne kollarını sallayarak avaz avaz, «Geri git! Geri, git! Sularımızı zehirliyorsun!» diye haykırıyordu.</p>

  <p class="calibre2">Her şey karmakarışık olup kontrolden çıkmıştı. Hank gaza dayanınca Dicky’nin dizel motoru şiddetle homurdandı, sonra birden sustu. O anda teknedekilerin de sesi kesildi. Hepsi hızını hiç kesmeden yaklaşan Altın Şafak’a bakıyordu.</p>

  <p class="calibre2">Hank Petersen diz çökmüş alt güvertedeki motora giden kabloyla uğraşıyordu. Samentha, «Neden durdun?» diye bağırınca genç adam can evinden vurulmuş gibi baktı.</p>

  <p class="calibre2">«Akaryakıt bağlantısına bir şey oldu. Yine tel koptu galiba.»</p>

  <p class="calibre2">«Onaramaz mısın?» Bu soru bir alaydan farksızdı. Bir mil ilerideki Altın Şafak hızını kesmeden sessizce ve dehşet saçarak geliyordu.</p>

  <p class="calibre2">Kaptan Randle on saniye kadar hareketsiz kaldı. Yüzü solmuş, iyice gerilmişti. Çarpışmaya engel olmak için zamanında gemiyi durduramayacağını biliyordu. O küçük tekne hemen hareket edip sancak tarafından geçerek uzaklaşmazsa çarpışmayı önleyemeyeceklerdi.</p>

  <p class="calibre2">«Kahrolun!» diye homurdandı. Hata balıkçı teknesindeydi. Deniz yasaları ve kuralları ondan yanaydı. Bu çarpışma Altın Şafak’a hiç zarar vermezdi. Belki burun boyaları sıyrılırdı biraz. Bu çılgın işteki amacı anlamıştı. Artın Şafak yola çıkmadan önce epey tartışmaya neden olmuştu. Üstünde kırmızı harfler ve kuru kafa bulunan döviz bir tekne dolusu delinin tankerin Amerikan sularına girmesine engel olmaya çalıştıklarını açıklıyordu.</p>

  <p class="calibre2">Korkunç öfkelendiğini hissetti. Bu tür insanlara çok kızardı. İş onlara kalsa dünyada tanker kalmayacaktı. Şimdi onu kasıtla tehdit ediyor, mesleğini tehlikeye sokuyorlardı. Zaten o kasırgada tanken boğaza sokmak gibi zor bir görevi vardı. Her an önemliyken şimdi de bunlar çıkmıştı. Rotasını ve hızın koruyarak onları batırmak hoşuna gidecekti. Çünkü bunu hak etmişlerdi. Fakat kendisi denizciydi ve onun için de denizde can güvenliğine çok önem verirdi. Çarpışmamak için elinden geleni yapmak zorundaydı. Yanındaki subaylardan biri, «Teknedekiler Kadın!» diyerek onun harekete geçmesine neden oldu. «Çoğu kadın!»</p>

  <p class="calibre2">Bu kadarı yetti. Randle hemen yanındaki dümenciye emir verdi. «Dümeni iskeleye kır!»</p>

  <p class="calibre2">İki adımda makine dairesi yönetim aygıtlarına erişti. Madeni kolu çekip ‘tam’ yol tornistan’a getirdi.</p>

  <p class="calibre2">O anda değişen tempoyu ayaklarının altında duydu.Yedi güverte aşağıdaki büyük makine birden tüm şiddetiyle homurdandı ve ana yataktaki şaft olanca gücüyle ters yönde dönmeye başladı. Randle da yine ileriye baktı. Beş dakika kadar burun dümenden gelen emre aldırmadan aynı yönü izledi. Ağır yük, rüzgârın basıncı ve akıntı yüzünden aynı rotayı izliyordu tanker.</p>

  <p class="calibre2">Randle gemiye, «Dön,» diye fısıldadı. Bir yandan da tam önünde dalgalara kapılmış sallanan balıkçı teknesine bakıyordu. «Dön.» Sonra burunla balıkçı teknesinin arasındaki açı değişti. Geminin öne doğru olan hızında hafif bir azalma olduğunu da kontrol konsolundaki göstergeden anlaşılıyordu. «Dön, Allah kahretsin dön.»</p>

  <p class="calibre2">İleride balıkçı teknesi Altın Şafak’ın geniş ve dik burnunun gerisinde kaybolmak üzereydi.</p>

  <p class="calibre2">Kaptan Randle yedi dakikadan beri gemiyi tam yol tornistanda tutuyordu. Birden teknede o ana dek olmayan bir şeyi fark etti. Ayaklarının altındaki güverte hızla sarsılırken tiz bir ses çıkıyordu. Altın Şafak’ın dev gövdesinin böyle sarsılabilmesinden titreşimlerin korkunç güçlü olduğu anlaşılıyordu. Fakat elini makine dairesi yönetiminden, ayıramıyordu.</p>

  <p class="calibre2">Sonra bir mucize olmuş gibi ayağının altındaki titreşimler kesiliverdi. Fakat bir denizci için bu da az önceki titreşimler kadar, hatta daha fazla endişe vericiydi. O anda kontrol konsolunun üstünde kırmızı tehlike ışıkları yandı. Kulakları sağır eden alarm zili çalmaya başladı.</p>

  <p class="calibre2">Kaptan Randle ancak o zaman madeni kolu stop’a getirdi. Gözlerini ileriye dikerek baktı. Küçük tekne burnun arkasında kaybolmuştu.</p>

  <p class="calibre2">Subaylardan biri uzanarak alarm zilini kesen düğmeye bastı. O ani sessizlikte hepsi donup kalarak çarpışmayı beklediler.</p>

  <p class="scenebreak">***</p>

  <p class="calibre2">Altın Şafak’ın baş makinisti gözlerini kontrol konsoluna dikmişti. Geminin makinesiyle jeneratörlerinin çalışmasını göstergelerden izliyordu. Birkaç dolarlık tek bir transistörün arıza yapması yüzünden o canım makineler böyle büyük zarar görmüştü. Eğilip her devrenin düğmesine teker teker bastı. Fakat çok geç kaldığının farkındaydı. Yanına bir yağcı alarak hemen şaft tüneline gitti. Şaftın birden olanca hızıyla ters dönmeye başladığını gördü. Köprü birden Tam yol tornistan’ emri vermişti. Bu çılgınlığa uyan şaft hızla dönüyor, çığlık atar gibi sesler çıkarıyordu. Kısa süre sonra da baş makinist madene sürtünen madenin neden olduğu feryada benzer sesi duydu.</p>

  <p class="calibre2">«Tanrım, burasını havaya uçuracaklar!» diye bağırarak kenara tutundu. Ayaklarının altında çelik güverte sarsılıyor, onu âdeta zıplatıyordu. Dev şaftın yükseldiğini ve yatağında bükülmeye başladığını görünce gözlerine inanamadı. «Makineyi durdurun!» diye haykırdı. «Tanrı aşkına durdurun!» Ama madenin korkunç feryadı onun sesini bastırdı. Makine intihara niyetlenmiş gibi kendisini parçalıyordu.</p>

  <p class="calibre2">Şaft da bir yılan gibi büküldü. Baş makinist dayanılmaz gürültüden korunmak için ellerini kulaklarına dayayarak su geçirmez bölmeye dayandı kaldı. Ama yataktan fırlayan ince bir çelik yüzüne çarpıp dudak üstünü kemiğe kadar yardı, burnunu yassılttı ve dişlerini dibinden kırdı. Adam öne devrilince de dönen, bükülen şaft onu çılgın bir hayvan gibi yakalayıp çekti ve vücudunu paramparça edip şaft yatağına sıkıştırarak ezdi.</p>

  <p class="calibre2">Sonra ana şaft kızıp zayıfladığı yerden çürük bir dal gibi koptu. Ağır uskurun bağlı olduğu parça da bölmenin kıçından çıktı.</p>

  <p class="calibre2">Bu açıklıktan deniz içeriye saldırdı. Bir anda tüneli doldurup su geçirmez kapılara çarptı. Kırık şaft parçasının takılı olduğu yüz elli ton ağırlığındaki dev bronz uskur da dört yüz kulaç aşağıdaki denizin çamurlu dibine düşüp kaldı.</p>

  <p class="calibre2">Altın Şafak kendisini sarsan hasar görmüş şaftından kurtulunca birden sakinleşti. İyice ağırlaşarak ilerlerken sular karinasına doluyordu.</p>

  <p class="scenebreak">***</p>

  <p class="calibre2">Samentha korkunç bir suçluluk duygusuna kapılmıştı. Su insanları böyle bir tehlikeye atanın kendisi olduğunu biliyordu. Tanker de hız kesmeden geliyordu. Sadece başını birkaç derece döndürmüştü ama sürati aynıydı. Bu güç durumda tümüyle çaresiz kaldığının farkındaydı. Birden can yeleklerini anımsayarak Sally Anne’e seslendi. «Can yelekleri dümen köşkünün gerisindeki dolapta!»</p>

  <p class="calibre2">Hepsi de dönüp endişeyle Samentha’ya baktı. O ana dek bu işi eğlenceli bulmuşlardı fakat şimdi ölüm tehlikesiyle karşı karşıyaydılar.</p>

  <p class="calibre2">Samentha kafasını kullanmaya çalışıyordu. Bir yıl önce Key West’de Dicky’nin kontağında yine böyle arıza olmuştu. Samentha, Tom Parker’in dizel motorun altındaki büyük hava filtresinin yanındaki bir şeyi çektiğini biliyordu. Karanlık makine dairesinde çalışabilmesi için elektrik fenerini tutarken görmüştü bunu.</p>

  <p class="calibre2">Hemen merdivenden inip makine dairesine girdi. Dizel çalışıyordu ama küçük balıkçı teknesini yürütecek kadar güçlü değildi çalışması.</p>

  <p class="calibre2">Yağlı güvertede kayan genç kadın, eli motorun kızgın egzozuna değince can acısıyla bağırdı. Kendisini toplayıp ilerledi ve hava filtresinin altındaki şeyleri çekiştirmeye başladı. Eline küçük bir yay geçti. Üstlerine gelen çelik devi düşünmemeye çalışarak bu yayı inceledi. Can yeleği de yoktu. Tankerin çarpmasıyla balıkçı teknesi dibe gidecek, o da burada ezilecekti.</p>

  <p class="calibre2">Küçük yayın takılı olduğu yere bakınca düz bir kol gördü. Sarılıp kolu çekince dizel motor kulaklarını sağır edecek gibi bir ses çıkararak hızla çalışmaya başladı. O anda şaşırdığı için kol elinden kaydı ve motor hemen sustu. Tekrar kolu bularak itince motor yine homurdandı. Balıkçı teknesinin birden hızlandığını fark etti.</p>

  <p class="calibre2">Motorun yakıt almasını sağlamıştı. Yukarıdaki güverteden gelen çığlıkları duymuyordu. Altın Şafak’a ne kadar yakın olduklarını, Hank Petersen’in tekneyi oradan uzaklaştırmak için hâlâ küçük dümen köşkünde olup olmadığını da bilemiyordu.</p>

  <p class="calibre2">Çarpışma korkunç oldu. Tahtalar ezilip parçalandı. Samentha hızla yerinden fırlayarak kızgın motora vurdu. Alnını çarptığı için gözlerinin önünde kör edici beyaz bir ışık belirdi. Sırtüstü devrilerek öylece kaldı.</p>

  <p class="calibre2">Ne kadar süre baygın yattığını bilemiyordu ama ancak birkaç saniye sürmüş olacaktı. Yüzüne vuran deniz suyuyla kendisine geldi. Tepedeki tek, küçük ampulün ışığında yanındaki bölmeden içeriye püsküren suları gördü.</p>

  <p class="calibre2">Gömleği ve bez pantolonu sırılsıklam olmuştu. Başı şiddetle ağrıyordu. Kafatası çatlamış gibiydi. Dizel motorunun hâlâ çalışmakta olduğunu hayal meyal fark etti. Tekne korkunç bir girdaba kapılmış dönüyor, sallanıyordu Acaba Dicky tankerin altında mı kaldı, diye düşündü.</p>

  <p class="calibre2">Sonra böyle yalpaya düşmelerine dev teknenin dalgalarının neden olduğunu anladı. Dalgalar onları acımasızca oradan oraya atıyordu fakat hâlâ suyun yüzündeydiler. Sürüne sürüne güvertede ilerledi. Sintine pompasının nerede olduğunu biliyordu. Tom’un hepsine öğrettiği tek şey buydu. Samentha kararlılıkla ana pompaya doğru ilerledi.</p>

  <p class="scenebreak">***</p>

  <p class="calibre2">Hank Petersen dümen köşkünden fırlayarak telaşla can yeleğini giydi. Yandan suya atlayıp yüzerek tankerden uzaklaşmanın mı, yoksa teknede kalıp saniyeler sonraki çarpışmaya dayanmanın mı doğru olduğunu bilemiyordu.</p>

  <p class="calibre2">Etrafında diğerleri de aynı şekilde kararsızlığa kapılmışlardı. Birbirlerine sokulmuş gökyüzünün yarısını kaplarmış gibi gözüken çelik dağa bakıyorlardı. Sadece dümen köşkünün üstüne çıkmış ve tehlikenin farkına varmamış olan kameraman heyecanla film çekiyordu. Çılgına dönmüş adam sevinçle haykırıyor, çalışan kameranın sesi Altın Şafak’ın burnundaki dalganın homurtusuna karışıyordu.</p>

  <p class="calibre2">Birden Hank’ın yanında dizel motoru hızla işlemeye başladı. Sesi yavaşladı, sonra yine yükseldi. Hank anlamayan gözlerle bakakaldı. Kıçtan uskurun neden olduğu dalganın sesi geliyordu. Dicky uyuşukluktan sıyrılarak Golf Strim’in kısa dik dalgalarına cevap vermeye başladı.</p>

  <p class="calibre2">Hank bir an daha öylece kaldı, sonra dümen köşküne dalıp dümeni çevirirken yandan dışarıya bakıyordu. Altın Şafak görüş alanını tümüyle kaplamıştı. Fakat Dicky hızla bir yana kaçarken tankerin bumu öbür yana dönüktü. Birkaç saniyeleri daha olsa kurtulacaklardı. Ama burnun dalgası onları yakalayarak Hank’ı dümenin üstüne doğru savurdu. Genç adam göğsünü çarparken kırılan kemiklerin sesini duydu. İki tekne birbirine vurunca tahtalar çatırdayarak paralandı. Hank da güvertenin öbür yanına devrilip kaldı.</p>

  <p class="calibre2">Bir yerlere tutunarak kalkmayı denedi. Fakat küçük balıkçı teknesi şiddetli bir yalpaya düştüğü için yine yere devrildi. Tekrar tankerin yanına çarpan Dicky’nin tahtaları gürültüyle kırıldı. Sonra kurtuldu tekne. Artık dev tankerin dalgalarında çalkalanıyordu.</p>

  <p class="calibre2">Hank sonunda ayağa kalkmayı başararak elini kırılmış kaburgalarına bastırıp iki büklüm kaldı. Dümen köşkünün camından dışarıya şaşkın şaşkın bakıyordu.</p>

  <p class="calibre2">Varım mil ötedeki tanker rüzgâra doğru ağır ağ»r dönüyordu ve kıçında uskurun neden olduğu köpüklü dalgalar yoktu. Hank sendeleyerek kapıya gidip dışarıya baktı. Güverte hâlâ su içindeydi ama aldıkları su frengi deliklerinden akıp gidiyordu. Küpeşte parçalanmış ve büyük bir bölümü denize sarkmıştı. Paralanan tahtalar da güneşte beyaz kemik gibi duruyordu.</p>

  <p class="calibre2">Samentha makine dairesinin merdivenini sürünürcesine çıktı. Alnının ortasında mor bir şiş belirmişti. Sırılsıklamdı ve elleri de makine yağından kapkara olmuştu. Yüzüne düşen ıslak saçları geriye iterken elinin üstündeki kırmızı yanık ortaya çıktı.</p>

  <p class="calibre2">«Bir şeyin yok ya, Sam?»</p>

  <p class="calibre2">«Tekneye su doluyor. Pompanın ne kadar süre dayanabileceğini bilmiyorum.»</p>

  <p class="calibre2">Hank, «Motoru sen mi çalıştırdın?» diye sordu.</p>

  <p class="calibre2">Samentha başını salladı. «Evet. Fakat bir daha böyle bir şey yapacak değilim. Başkası oraya insin. Ben sırarm savdım.»</p>

  <p class="calibre2">Hank, «Ne yapacağımı bana göster,» dedi. «Sonra dümene geç. Biscayne’e ne kadar çabuk dönersek o denli sevineceğim.»</p>

  <p class="calibre2">Samentha uzaklaşan Altın Şafak’ın arkasından baktı «Tanrım! Çok talihliymişiz!»</p>

  <p class="calibre2">Nick elini gözlerine siper ederek gökyüzündeki bulutlara baktı. Uzun, ince, tüy gibi bulutlardan rüzgârın çok hızlı esmekte olduğunu anladı. Batı utkunda da gümüş renkli bulutlar toplaşıyordu.</p>

  <p class="calibre2">Altı saatten beri Golf Strim akıntısına kapılmış gidiyorlardı. Biraz ileride bir yerde de Altın Şafak güneye doğru yol almaya çalışıyordu. Akıntı yüzünden hızı azalmış olmalıydı; seksen mil yol kaybeden tanker bir süre sonra doğanın en korkunç fırtınalarından biriyle karşı karşıya gelecekti. Nicholas bunu yapmaya kalkan kimsenin kafasına şaşıyordu. Fırtına habercisi olan pamuk pamuk bulutlara baktı yine.</p>

  <p class="calibre2">Nicholas sadece bir kez kasırganın içinden geçmişti. Bu da, on sekiz yıl önce Christy Nakliyatın küçük şileplerinden birinde üçüncü subayken olmuştu. O olayı anımsayınca korkuyla titredi.</p>

  <p class="calibre2">Duncan Alexander böyle bir tehlikeyi göze aldığına göre çok umutsuz olacaktı. Her şeyiyle bu kumara girmişti. Nicholas onu zorlayan gücü anlıyordu, çünkü kendisine de aynı şey olmuştu. Fakat bu tehlikeyi göze aldığı için ondan ayrıca nefret ediyordu. Duncan Alexander, Nicholas’ın oğlunun yaşamını, bir okyanusun yaşamını ve varlıkları bu okyanusa bağlı milyonlarca insanın yaşamını tehlikeye atmıştı kendisine ait olmayan şeylerle kumar oynuyordu, Nicholas’ın istediği tek bir şey vardı: Altın Şafak’a bordalayıp oğlunu almak… Bir korsan gibi tankere çıkması gerekse bile bunu yapacaktı. Süvari dairesindeki kilitli, mühürlü kasada iki tüfek, iki çifte ve 6 adet de Walther PK.38 tabancası vardı. Büyücü akla gelebilecek her olasılığa karşı hazırlanmıştı. Kurtarılan bir teknede isyan çıkabileceği ya da korsanlık olacağı düşünülmüştü. Nicholas silahlı bir grupla tankere çıkmaya, daha sonra bir mahkemede yaptıklarının hesabını vermeye hazırdı.</p>

  <p class="calibre2">Büyücü, Golf Strim’in dalgalarını yarıp etrafa köpükler saçarak ilerliyor, fakat Nicholas için yine de yeterince hızlı gitmiyordu. Sabırsızlıkla kaptan köprüsüne geçti.</p>

  <p class="calibre2">David Allen başını kaldırarak ona baktı. Çocuksu yüzü derin bir düşünceyle hafifçe kırışmıştı. «Rüzgâr orta kuvvete inerek batıya doğru dönüyor.»</p>

  <p class="calibre2">Nicholas başını salladı. «Lorna’nın en etkili olduğu yere doğru gidiyoruz. Biz merkeze yaklaşırken fırtına da çıkacaktır.»</p>

  <p class="calibre2">Nick telsiz odasına geçince Trog ona baktı. Soru sormasına gerek yoktu. Çünkü Trog ‘hayır’ der gibi başını sallamıştı. Altın Şafak, Kıyı Koruma görevlisiyle uzun uzun konuştuktan sonra telsizini susturmuştu.</p>

  <p class="calibre2">Nicholas bu kez gidip radara baktı. Yuvarlak ekranı birkaç dakika inceledi. Genellikle kalabalık olan bu denizyolu garip bir biçimde boştu. Boğazda birkaç küçük tekne gördü. Bunlar balıkçı gemisi ya da yaklaşan fırtınadan kaçan yatlardı.</p>

  <p class="calibre2">Birden telsiz odasının kapısı açıldı. Köprü çok sessiz olduğu için hepsi de radyo telsizden verilen sinyali duydu.</p>

  <p class="calibre2">«SOS! SOS! SOS! Burası petrol tankeri Altın Şafak» Konumumuz 79 derece 5 dakika batı, 25 derece 43 dakika kuzey.»</p>

  <p class="calibre2">Nicholas harita masasına erişmeden tankerle arasında hâlâ yüz mil olduğunu biliyordu. Haritaya bakınca yanılmadığını anladı.</p>

  <p class="calibre2">«Uskurumuzu kaybettik ve ana şaftımız arıza yaptı. Kontrolden çıkarak sürüklenmeye başladık.»</p>

  <p class="calibre2">Nick yüzüne bir tokat yemiş gibi irkildi. O büyüklükte bir gemi için bundan daha tehlikeli bir durum olamazdı… Ve Peter o gemideydi.</p>

  <p class="calibre2">«Burası Altın Şafak, Birleşik Devletler Kıyı Koruma Örgütünü ya da yardım edecek durumdaki bir gemiyi arıyoruz…»</p>

  <p class="calibre2">Nicholas üç adımda telsiz odasına erişince, Trog ona mikrofonu uzatıp başını salladı.</p>

  <p class="calibre2">«Altın Şafak… Burası kurtarma gemisi Büyücü. Dört saat içinde yardım edebilecek konuma geleceğim… Alexander’e söyleyin. Lloyds’un açık bonosunu öneriyorum. Bunun hemen kabulünü isterim.»</p>

  <p class="calibre2">Mikrofonu bırakıp yine köprüye geçti. David Allen’i kolundan yakaladığı sırada sesi sertti. «Rotayı tankerin bulunduğu konuma çevir. Baker’e de tam yol gitmesini söyle.» David’in kolunu bırakarak yine telsiz odasına gitti.</p>

  <p class="calibre2">«Deniz Cadısı‘nda Levoisin’e teleks çek. Bana, Altın Şafak’a ne zaman erişebileceğini bildirsin.» İki kurtarma gemisinin kasırgada hasara uğramış, kontrolden çıkmış tanker için yeterli olup olmayacağını düşündü bir an, Jules hemen cevap verdi. Charleston’da yakıt ikmali yapıp limandan altı saat önce ayrılmıştı. Tam yol gidiyordu ve Altın Şafak’a ertesi gün öğleüstü erişebilecekti. Yalnız meteorolojinin bildirdiğine göre kasırga da aynı saatte o konumda olacaktı. Bunu iki saat önce Miami’nin verdiği haberden öğrenmişlerdi. Nicholas teleksi okuyarak David Allen’e döndü.</p>

  <p class="calibre2">«David, şimdiye dek böyle bir şey yapılmamış olduğunu biliyorum ama oğlum Altın Şafak’ta. Onun için geçici olarak geminin yönetimini almam gerekiyor.»</p>

  <p class="calibre2">David, «Yine sizin birinci subayınız olarak görev yapmakla gurur duyarım,» derken sözleri içtendi.</p>

  <p class="calibre2">«Eğer iyi bir kurtarma yaparsak süvari hakkı yine senin olacak,» diye söz verdi Nicholas. Genç adamın omzuna vurarak teşekkür etti. «Tankere halat atma hazırlıklarıyla ilgilenir misin, lütfen?»</p>

  <p class="calibre2">David dönüp uzaklaşacağı sırada onu durdurdu. «Oraya eriştiğimizde ancak en korkunç kâbuslarında görebileceğin bir havayla karşılaşacağız… Bunu aklından çıkarma.»</p>

  <p class="calibre2">Trog bağırdı. «Teleks. Altın Şafak önerimize cevap veriyor.»</p>

  <p class="calibre2">Nicholas telsiz odasına giderek haberin bir iki satırını okudu:</p>

  <p class="calibre2">TANKERİ ŞİMDİKİ KONUMUNDAN GALVESTON SAHİLİNE ÇEKMEN İÇİN GÜNLÜK KİRALAMA ÖNERİRİM.</p>

  <p class="calibre2">Nick, «Namussuz!» diye kükredi. «Oğlum gemideyken ve kasırga yaklaşırken benimle oyun oynamaya kalkıyor.» Öfkeyle yumruğunu avucuna vurdu. «Ben de sana aynı numarayı yapacağım! Bana Kıyı Koruma Örgütünün Fort Lauderdale’deki merkezini bul. Şefle konuşacağım. Onu Kıyı Koruma tehlike frekansından bul ki rahat konuşayım.»</p>

  <p class="calibre2">Hemen bağlantıyı kuran Trog pis pis gülüyordu.</p>

  <p class="calibre2">Nicholas, «Albay Ramsden,» dedi. «Ben Büyücü‘nün süvarisiyim. Kasırga Lorna’nın etkisini kaybetmesinden önce Altın Şafak’a erişebilecek tek kurtarma gemisi de benim. Amerika’nın doğu sahili açıklarında 22.000 beygir gücü olan tek kurtarma gemisi de benim, sanırım. Altın Şafak’ın süvarisi Altmış dakika içinde Lloyds’un açık bono önerisini kabul etmezse, gemimin ve mürettebatımın güvenliğini düşünerek en yakın limana kaçmaya çalışacağım. Size, içinde bir milyon ton çok zehirli ham petrol bulunan, kontrolünü kaybetmiş bir teknenin kasırga koşullarında karasularınıza gireceğini haber veriyorum.»</p>

  <p class="calibre2">Kıyı Korumanın şefi kalın sesli, kendisinden emin, otoriter biriydi. «Bekle Büyücü, Şimdi 16. kanaldan Altın Şafak’la konuşacağım.»</p>

  <p class="calibre2">Nicholas, Trog’a 16. kanalı bulmasını işaret etti ve Ramsden’in, Duncan Alexander’e söylediği sözleri dinlediler.</p>

  <p class="calibre2">«Geminiz kontrolsüz durumda, bir kurtarma gemisinin denetiminde olmaksızın Amerika Birleşik Devletleri karasularına girecek olursa, bana verilen yetkiyi kullanarak teknenize el koyacağım. Sularımızın kirlenmemesi için uygun bulduğum işlemi yapacağım. Bu işlemlerden birinin de yükünüzü ortadan kaldırmak olduğunu bildirmeliyim.»</p>

  <p class="calibre2">£&gt;n dakika sonra Trog, Duncan Alexander’ın Nicholas Berg’e çektiği teleksi uzattı. Lloyds’un açık bonosunu kabul ediyor ve bir an önce Altın Şafak’ı çekmek için elinden geleni yapmasını istiyordu.</p>

  <p class="calibre2">Nick Büyücü‘nün korunan açık köprüsünde bunu okurken, birden çıkan rüzgâr elindeki kâğıdı gömleğine yapıştırdı. Başını kaldırınca rüzgârın hızla doğuya doğru dönerek Golf Strim dalgalarının tepelerini köpürttüğünü gördü. Batmakta olan güneş ufku tümüyle kaplamış elan sirüs bulutlarım kızıla boyuyordu.</p>

  <p class="calibre2">Nicholas’ın o ara yapabileceği başka bir şey yoktu.</p>

  <p class="calibre1">Büyücü tam yol ilerliyordu. Mürettebatı sessiz sedasız çalışıyor, halat atmak için hazırlık yapıyordu. Nick’in bütün yapabileceği beklemekti ve en zor olanı da buydu.</p>

  <p class="calibre2">Güneş batar batmaz etrafa karanlık çöktü. Nicholas güney ufkunun üstünde beliren karanlık dağ gibi şekli hayal meyal seçebiliyordu. Sabırsız bir canavara benziyordu bu. Nick büyülenmiş gibi buna bakarken, gece Lorna’nın korkunç yüzünü gizledi.</p>

  <p class="calibre2">Gece zindan gibi karanlıktı, ne bir yıldız, ne de bir ışık kaynağı vardı. Büyücü bata çıka ilerliyordu. David Allen seslendi. «Barometre hızla yükseliyor. Birden 10.5’e fırladı.»</p>

  <p class="calibre2">«Alçak basınçlı dar ve uzun hava alanı,» diye mırıldandı Nick. Bu klasik bir kasırga oluşmasıydı. «Şimdi onun içine gireceğiz.»</p>

  <p class="calibre2">O konuşurken birden karanlık kalktı. Gökyüzü korlar dökülmüş gibi yanmaya başladı. Deniz de sanki bir ocağın kapağı açık kalmışçasına garip kırmızı bir ışıkla parlıyordu.</p>

  <p class="calibre2">Büyücü‘nün kaptan köprüsünde hiç kimse konuşmuyor, bir katedralde huşuyla dua eden kimseler gibi başlarını havaya kaldırmış, gökyüzüne bakıyorlardı.</p>

  <p class="calibre2">Tepelerinden alçak bulutlar o korkunç renkle parlayarak hızla geçiyordu. Yavaş yavaş ışık soldu ve değişti. Şimdi kokmuş etin üstünde beliren daha soluk, pis parlak yeşile dönüşmüştü.</p>

  <p class="calibre2">İlk konuşan Nicholas oldu. «Şeytanın Feneri.» Kapıldıkları duygudan onları kurtarmak için konuşmak istedi.</p>

  <p class="calibre1">Bu batıla inanmak doğru değildi. Sadece fırtına bulutlarının dorukları batı ufkunun altında kalan güneşin ışıklarını böyle yansıtıyordu. Ama gemicilerin inandığı bir efsane olan Şeytanın Fenerinin, laneti bir gemiyi kaderine götürdüğü efsanesinin içyüzünü açıklamak için bir söz bulamadı.</p>

  <p class="calibre2">Bu garip ışık yavaş yavaş kayboldu ve gece eskisinden daha karanlık, daha korkunç oldu.</p>

  <p class="calibre2">Nicholas subaylarını oyalamak için bir şey buldu. «David, radar bağlantısı kurabildik mi?»</p>

  <p class="calibre2">Birinci subay kendini güçlükle toplayarak radar ekranına baktı. «Bu mesafeden hâlâ kesin bir şey gözükmüyor.» Sesi pek hafif çıkmıştı.</p>

  <p class="calibre2">Nicholas onun yanma geldi. Florida sahili ve en yakındaki adalarla Büyük Bahamalar kesinlikle belli oluyordu. Nicholas onlara bakarken, kurtarma gemileriyle o dev ödülün manevra yapabileceği yerin pek dar olduğunu düşündü.</p>

  <p class="calibre2">Sonra tecrübeli gözleri yayılma alanının hemen kenarındaki şekli seçti. Radar alanı tararken bekledi. Her seferinde bu şekil daha belirginleşiyordu.</p>

  <p class="calibre2">«Radar bağlantısı tamam,» dedi. «Altın Şafak’a Altmış beş mil uzaktan radar bağlantısı kurduğumuzu bildirin. Onları gece yansından önce çekmeye başlayacağımızı söyleyin.» Sonra belli belirsiz o eski gemici sizlerini mırıldandı. «Tanrı isterse ve hava izin verirse tabii.»</p>

  <p class="calibre2">Büyücü‘nün kaptan köprüsündeki ışıklar subayların gece görüş uzaklığını sağlamak üzere azaltılıp pembeleştirilmişti. Dördü tankerin yattığını bildikleri yere doğru bakıyorlardı.</p>

  <p class="calibre2">Geminin radar ekranındaki imgesi parlak ve kesindi. Aralarında ancak iki mil vardı fakat köprüden gözükmüyordu tanker.</p>

  <p class="calibre2">Altın Şafak’la ilk bağlantı kurduklarından beri barometre birden yükselmiş, sonra hızla inmeye başlamıştı.</p>

  <p class="calibre2">100.5’dan 99.0’a düşmüş, hâlâ da iniyordu. Etraflarında fırtına gitgide yüksek sesler çıkararak ulumaktaydı. Büyücü nün ana güvertesinin yirmi bir metre yukarısına yerleştirilmiş projektörleri bile yağmurdan oluşan beyaz perdeleri yaramıyordu.</p>

  <p class="calibre2">Birden şiddetli fırtına haykırarak daha da güçlenirken yağmur perdelerini araladı. Nicholas Altın Şafak’ı bir an gördü. Dev tankerin bütün güverte ve iskele ışıkları yanıyordu. Kısa direğinde de kontrolden çıkıp sürüklenmekte olduğunu belirten çift kırmızı ışık vardı. Güvertesi köpüklü sular içinde kalan gemi tıpkı denize batmış bir mercan kayalığını andırıyordu.</p>

  <p class="calibre2">Nicholas dümenciye, «Sancağına yaklaş,» dedi.</p>

  <p class="calibre2">Artık yağmura karşın görebildiği tankere çabucak yanaşabilecekti. David Allen ona bir şey beklermiş gibi bakarken, «Derinlik?» diye sordu.</p>

  <p class="calibre2">«Yüz on altı kulaç. Boğazdan, Florida kıyısına doğru sürüklenmişler.»</p>

  <p class="calibre2">Nicholas, «Önce kıçtan halat atacağım,» diye açıklayınca David bunun yerinde bir karar olduğunu anladı.</p>

  <p class="calibre1">Kimse tankerin burnuna erişip halatı bağlayamazdı. Denizin dalgaları bumu aşıyordu.</p>

  <p class="calibre2">David, «Ben kıça gideyim,» deyince, Nicholas ona engel oldu. «Hayır, David. Senin burada kalmanı istiyorum. Çünkü Altın Şafak’a ben geçeceğim.»</p>

  <p class="calibre2">«Efendim…» David ona kıyının hemen yakınındayken halat atmakta gecikmenin tehlikeli olduğunu söylemek istiyordu.</p>

  <p class="calibre2">«Kasırga bütün gücüyle bizi etkisine almadan tankerdeki yolcuları indirmek için tek fırsat bu.»</p>

  <p class="calibre2">David itirazın anlamsız olduğunu anladı. Nicholas Berg oğlunu almaya gidiyordu.</p>

  <p class="scenebreak">***</p>

  <p class="calibre2">Altın Şafak’ın yüksek kaptan köprüsünden, bordalarına yaklaşan kurtarma gemisinin güvertesini görüyorlardı. Annesinin yanında duran Peter Berg can yeleğini üzerine geçirmişti ve başında da kod kadife bir kasket vardı.</p>

  <p class="calibre2">Çocuk, «üzülecek bir şey yok,» diye annesini teselli etti. «Babam burada. Artık her şey yoluna girecek.» Korumak ister gibi kadının elini tuttu..</p>

  <p class="calibre2">Büyücü tankerin bordasına sokulurken fırtınada sallanıyordu. Bir milyon ton ham petrol yüzünden karinası iyice suya gömülü olan tanker de yalpaya düşmüştü. Büyücü yavaş yavaş sokuldu.</p>

  <p class="calibre2">Duncan köprünün gerisinde kalan telsiz odasından çıktı. Tankerin sallantısına aldırmadan dengesini koruyabiliyordu ama yüzü öfkeden kızarıp şişmişti.</p>

  <p class="calibre2">«Berg buraya geliyor!» diye bağırdı. «Değerli zamanı ziyan ediyor.,. budala! Ona hemen derin sulara gitmemiz gerektiğini söyledim.»</p>

  <p class="calibre2">Peter Berg birden onun sözünü keserek bağırdı. «Bakın!»</p>

  <p class="calibre2">O ana dek gece ve fırtına kurtarma gemisinin baş kulesindeki insanları gizlemişti. Muşambalar giymiş, can yelekleri takmış adamlar sırılsıklamdılar ve makas köprüsünü indiriyorlardı.</p>

  <p class="calibre2">Peter haykırdı. «İşte babam! Öndeki o!»</p>

  <p class="calibre2">Büyücü‘nün çıkarma köprüsü, tankerin kıç güverte küpeştesinin üç metre üstünde kaldı. Çekme gemisinde en önde olan adam koşarak köprüden geçti. Bir an homurdanarak köpüren yeşil suların üstünde durup dengesini buldu, sonra bir buçuk metre genişliğindeki açıklığın üstünden atladı. Altın Şafak’ın küpeştesine tutundu ve kendini yukarıya çekti.</p>

  <p class="calibre2">Kurtarma gemisi hemen ayrılıp tankerin sancak tarafının on beş metre kadar açığına gitti. İki tekneyi birbirinden ayırmaya çalışan dalga ve fırtınaya karşı koyarak orada bekledi. Bu manevra göze pek kolay gözükecek şekilde büyük ustalıkla yapılmıştı.</p>

  <p class="calibre2">Peter gururla, «Babam halatla geldi,» dedi. Chantelle aşağıya bakınca, ince naylon halatı tankerin kıçındaki iki gemicinin çektiğin gördü. Bu sırada Büyücü‘nün yangın kontrol kulesinden brandadan yapılmış, kovaya benzeyen bir kurtarma koltuğu vinçle karşıya geçiriliyordu.</p>

  <p class="calibre2">Asansörün kapısı hafif bir iniltiyle açıldı. Nicholas Berg kaptan köprüsüne çıktı. ¡Muşambasından akan sular yerleri ıslatıyordu.</p>

  <p class="calibre2">«Baba!» Peter koşarak ona gitti. Nicholas hemen durup eğilerek onu kucakladı. Sonra bir kolunu oğlunun omzuna atarak Chantelle ve Alexander’ın karşısında durdu.</p>

  <p class="calibre2">Sakin bir sesle, «İkiniz de yaptığınızdan memnun kalmışsınızdır sanırım,» dedi. «Kendi hesabıma bu geminin kurtulma şansının pek fazla olmadığına inanıyorum. Onun için de kurtarma işi için gerekli olmayan herkesi tankerden aldıracağım.»</p>

  <p class="calibre2">Duncan atıldı. «Senin kurtarma geminin 22.000 beygir gücün var ve bununla…»</p>

  <p class="calibre2">Nicholas buz gibi bir sesle konuştu. «Buraya erişmek üzere olan bir kasırga var.» Homurdanan geceye bir göz attı. «Bu daha başlangıç.» Randle’a döndü. «Gemide kaç kişinin kalmasını istiyorsun?»</p>

  <p class="calibre2">Kaptan bir an düşündü. «Kendim, bir dümenci, çekme halatlarına bakacak, gerekeni yapacak beş gemici ve yükü kontrol edecek pompa dairesi mürettebatı.»</p>

  <p class="calibre2">«Sen dümencilik edeceksin. Ben pompa dairesini kontrol ederim. Sadece üç gemiciye gereksinmem var. Bana gönüllüleri getir. Geri kalanları yolla.»</p>

  <p class="calibre2">Randle itiraza kalkıştı. «Fakat efendim…»</p>

  <p class="calibre2">«Kaptan, kurtarma gemisinin süvarisi olduğumu, yetkinin bana geçtiğini sana anımsatmama gerek var mı?» Nicholas cevap beklemeyerek döndü. «Chantelle, Peter’i af .ve kıç güverteye git. Önce sizi kurtarma gemisine yollayacağım.»</p>

  <p class="calibre2">Duncan daha fazla dayanamadı. «Buraya bak, Berg. Çekme halatını bağlamanı istiyorum. Bu gemi tehlikede.»</p>

  <p class="calibre2">Nicholas, «Onlarla git!» diye kükredi. Ne yapacağıma ben karar veririm.»</p>

  <p class="calibre2">Chantelle de kocasına bakarak hain hain güldü. «Onun dediğini yap, sevgilim. Sen kaybettin. Tek kazanan Nicholas artık.»</p>

  <p class="calibre2">Duncan, «Kes sesini,» diye tısladı.</p>

  <p class="calibre2">«Kıç güverteye gidin.» Nick’in sesi çok sertti.</p>

  <p class="calibre2">Duncan birden atıldı. «Ben gemide kalacağım. Bu benim sorumluluğum. Bu geminin o limana gideceğini söylemiştim ve gidecek. Burada kalacak ve görevini yapmanı sağlayacağım, Berg.»</p>

  <p class="calibre2">Nicholas bir an onu süzerek soğuk soğuk güldü. «Kimse sana korkak diyemez. Başka şeyler söyleyebilirler. Fakat korkak diyemezler. İstersen kal. Birine daha gereksinmemiz olabilir.» Peter’e döndü. «Gel, oğlum.» Onu tutarak asansöre götürdü.</p>

  <p class="calibre2">Nicholas kıç güverte küpeştesinin önünde oğluna sıkıca sarıldı. Yanağını onun yanağına dayadı.</p>

  <p class="calibre2">«Seni seviyorum, baba.»</p>

  <p class="calibre2">«Ben de seni seviyorum, Peter. Hem de anlatamayacağım kadar çok… Ama artık gitmelisin.»</p>

  <p class="calibre2">Çocuğu kurtarma koltuğuna yerleştirip geri çekildi.</p>

  <p class="calibre1">Sağ kolunu havaya kaldırarak salladı. Büyücü‘nün filika güvertesindeki vinççiler hemen çalışmaya başladılar. Çocuk iki gemi arasında gerili ve pek inceymiş gibi duran naylon halata takılı kurtarma koltuğuyla kurtarma gemisine doğru gitti. Dalgalar iki gemiyi birbirine yaklaştırınca halat gevşeyip aşağıya doğru sarkıyordu. Aç dalgalar koltuktaki çocuğu kapmak için uzanıyorlardı sanki. Bir an sonra halat iyice geriliyor ve kopup çocuğu denize atacakmış gibi oluyordu. Neyse Peter sağ salim kurtarma gemisine erişti. Dört çift güçlü el uzanıp onu kurtarma koltuğundan aldı. Peter babasına el salladı, sonra hemen oradan uzaklaştırıldı. Boş koltuk geri geliyordu.</p>

  <p class="calibre2">Nicholas ancak o zaman Chantelle’in koluna asılmış olduğunu fark etti. Başını çevirerek onun yüzüne baktı.</p>

  <p class="calibre1">Yağmurdan kirpikleri ıslanıp birbirine yapışmıştı. Kalın muşambayla can yeleğinin altında bir çocuk gibi ufak tefek gözüküyordu. Eskisi kadar güzeldi ama iri kara gözleri pek endişeliydi.</p>

  <p class="calibre2">Boğuk bir sesle, «Nicholas, daima sana gereksinme duydum,» dedi. «Fakat şu andaki kadar ihtiyacım olmamıştı hiç.»</p>

  <p class="calibre2">Her şeyi fırtınada uçup gitmekte olan. kadın korkuya kapılmıştı.</p>

  <p class="calibre2">«Sen ve gemiden başka bir şeyim kalmadı.»</p>

  <p class="calibre2">Nick haşin bir tavırla, «Hayır, sadece gemin kaldı,» diye cevap verirken o büyünün bozulmuş olmasına şaştı. Kadının kolaylıkla etkilediği ruhu şimdi ona karşı sertleşmişti. Birden Chantelle’den kurtulduğunu anlayarak büyük bir huzur duydu.’ Her şey bitmişti. Şimdi bu fırtınada özgürdü artık.</p>

  <p class="calibre2">Kadın da bunu sezmişti. Gözlerindeki korku gerçek dehşete döndü. «Nicholas, beni terk edemezsin! Oh Nicholas, sen ve Christy Nakliyat olmazsa ben ne yaparım?»</p>

  <p class="calibre2">Nick Altın Şafak’ın güvertesine gelen kurtarma koltuğunu yakalayarak sakin sakin, «Bilmiyorum,» diye cevap verdi. Kadını da oğlu gibi kolaylıkla tutup koltuğa oturttu. «Açıkçasını istersen, bu umurumda bile değil, Chantelle.» Sağ kolunu kaldırıp salladı. Koltuk suyun üstünden kayarak geçerken Chantelle bir şeyler bağırdı. Fakat Nicholas dönmüş, üç gönüllünün beklediği yere gidiyordu.</p>

  <p class="calibre2">Bir bakışta onların iriyarı, güçlü kuvvetli ve becerikli gemiciler olduğunu anladı. Hemen kalın çelik kabloyu bağlamak için gerekli kalın deri eldivenlere, tel kesicilere ve domuz tırnaklarına baktı. «Tamam, işe yararsınız. Son adam da buradan ayrılır ayrılmaz kurtarma gemisinden bir haberci getireceğiz.»</p>

  <p class="calibre2">Bu işe alışık olmayan adamlarla gitgide kötüleşen hava koşullarında çalışmak kolay değildi. Onun için de Büyücü‘den atılan kalın tel halatı tankerin kıçına sağlam naylon halatlarla bağlamak bir saatlerini aldı. Fakat zaman pek çabuk geçmişti. Nick geri çekilip saatine bakınca afalladı. Bu rüzgârda karaya hızla yaklaşıyor olmalıydılar kuşkusuz. Kıç kasaraya girip koridorda sulardan izler bırakarak asansöre gitti.</p>

  <p class="calibre2">Kaptan Randle dümenin başında kaşlarını çatmış duruyordu. Duncan Alexander de hemen bağırarak suçlama ya başladı. «Çok oyalandınız.»</p>

  <p class="calibre2">Tankerin kontrol konsolundaki göstergelerden biri altlarında sadece otuz sekiz kulaç su kaldığını gösteriyordu. Üstelik tankerin yüklü karın bölümü yüzeyin yirmi kulaç altına kadar inmekteydi. Doğuya doğru esen korkunç rüzgâr onları sahile doğru atıyordu.</p>

  <p class="calibre2">Nick bu büyük tehlikeye karşın telaşını ya da endişesini belli etmeden Randle’ın yanına gitti. El mikrofonunu yerinden çıkarak, «David, bizi çekmeye hazır mısın?» diye sordu.</p>

  <p class="calibre2">David, Allen’in sesini başının üstündeki hoparlörden işitti. «Hazırım, kaptan.»</p>

  <p class="calibre2">«Bu fırtınada dönebilmen için dümeni iskeleye kıracağım.» Randle’a bakarak başını salladı. «Tam iskele.»</p>

  <p class="calibre2">Randle, «45 derece iskele,» dedi.</p>

  <p class="calibre2">Çekme halatı gerilince bir heyecan duydular. Sonra Büyücü dev tankeri fırtınada çevirerek çekip açık sulara götürmek üzere harekete geçti. Tanker ancak boğazın derin sularına erişirse kasırgada kendini koruyabilirdi belki.</p>

  <p class="calibre2">Artık Altın Şafak’ın tam kasırganın yolunda olduğu belliydi. Fırtına birden saldırarak onlara gerçek yüzünü gösterdi. Uzakta, sakin dünyada güneş doğuyordu ama burada şafak yoktu. Çünkü gökyüzü ya da ufuk diye bir şey yoktu. Sadece çılgınlık, fırtına ve su vardı. Bu üçü birbirine karışarak bir tek güç oluşturuyordu.</p>

  <p class="calibre2">Onlara bir ömür kadar uzun gelen bir saat önce kasırga, rüzgârın yön ve hızını saptayan aygıtı kaptan köprüsünün üstünden uçurmuştu. Onun için de Nicholas fırtınanın ne yönünü, ne de gücünü bilebiliyordu artık.</p>

  <p class="calibre2">Kaptan köprüsünün camlarının gerisinde fırtına denizin üst tabakasını kaldırıyor, önlerini görmelerini engelleyen beyaz perdeler halinde camlara savuruyordu. Tank güvertesi bembeyaz suların altında kaybolmuştu. Hatta köprünün açık yerlerinin, küpeşteleri bile gözükmüyordu.</p>

  <p class="calibre2">Tekne fırtınanın saldırısı karşısında inliyor, gıcırdıyor, koca çelik güverte fırtınanın basıncı yüzünden geriliyordu.</p>

  <p class="calibre2">Büyücü‘yü görmeye de olanak yoktu. Fırtınanın büyük elektrik gücü radar tarama alanını da sadece birkaç mile indirmişti ve buna da pek güvenilemezdi. Kurtarma gemisiyle telsiz bağlantısı da kuramıyorlardı. Sadece cızırtılı parazit duyuluyordu. David Allen’in kopuk kopuk sözcüklerini anlayabilmek olanaksızdı.</p>

  <p class="calibre2">Nicholas inleyen, sarsılan kaptan köşkünde hapsolmuş ve çaresiz kalmıştı. Gökyüzünün korkunç güçleri gözlerini kamaştırıyor, kulaklarını uğuldatıyordu. Yapabilecekleri bir şey yoktu.</p>

  <p class="calibre2">Randle süper tankerin dümenini tam ortaya getirip kilitlemişti. Duncan ve üç gemiciyle birlikte harita masasının yanında duruyordu. Yüzleri solmuş olan adamların hepsi de düşmemek için sıkıca bu masaya yapışmışlardı.</p>

  <p class="calibre2">Yalnızca Nicholas kaptan köprüsünde huzursuz huzursuz dolaşıyor, zaman zaman kıç camlarına giderek boşuna dışarısını görmeye çalışıyordu. Çekme halatıyla bağını ve kurtarma gemisini görebilmek için uğraşmaktaydı. Sonra gidip fırtına tırabzanına tutunarak kontrol konsolunda tankların durumuna bakıyordu. Şimdilik tanklar yerli yerlerinde duruyorlardı. Nicholas’ın tankeri kıçtan çektirmesinin nedeni, kasaranın o zayıf tankları fırtınadan biraz korumasını sağlamaktı.</p>

  <p class="calibre2">Fakat yine de bir an olsun tank güvertesini görebilmeyi umutsuzlukla istiyordu. Pompa kontrol gereçlerinde bir arıza olabilirdi. Tanklardan biri yarılmış olabilirdi. O anda belki de Altın Şafak’ın zehiri denize akmaktaydı.</p>

  <p class="calibre2">Ne Büyücü‘yü, ne tankeri, ne de halatı görebiliyordu. Sadece ayaklarını bastığı zeminden çekilmekte olduklarını anlıyordu. İlk iki saat içinde Büyücü tankeri üç buçuk mil hızla çekerek boğazın derinliklerine götürmüştü. Altlarında yüz elli kulaç su vardı; ama şimdi rüzgârın hızı yine artmış, fırtına tankeri sürüklemeye başlamıştı. Büyücü‘nün büyük çift uskuruna ve 22.000 beygirlik gücüne karşın Amerikan kara sularına doğru yüz kulaçlık hatta sürükleniyorlardı.</p>

  <p class="calibre2">Nicholas umutsuzlukla göstergelere bakarken, Deniz Cadısı nerede, «diye düşünüyordu. İki milden biraz daha fazla bir hızla sahile doğru gidiyorlardı ve ileride kayalar vardı. Deniz Cadısı oyunu kazanmasını sağlayacak as olabilirdi. Bu korkunç denizi aşıp vahşi rüzgârlara karşı koyarak gelebilir ve onları bulabilirse, her şeyin yoluna girme olasılığı vardı.</p>

  <p class="calibre2">Nick tutuna tutuna telsiz odasına gitti. Bir eliyle mikrofonun düğmesine bastı.</p>

  <p class="calibre2">«Deniz Cadısı. Deniz Cadısı. Ben Büyücü. Deniz Cadısı‘nı arıyorum.»</p>

  <p class="calibre2">Nicholas kulağını aygıta yaklaştırarak o hışırtı ve homurtular arasında bir şeyler duymaya çalıştı. Uzaktan bir insan sesi geldi. Fakat cızırtılı bir fısıltıdan farksızdı. Bir tek kelimeyi bile anlayamadı.</p>

  <p class="calibre2">Tepesinde yırtılan madenin çıkardığı korkunç sesi işitti. Mikrofonu bırakarak sendeleye sendeleye köprüye çıktı. Kulakları sağır edecek bir gürültü oldu. Sanki dev bir balyozla tepelerine vuruluyordu. Hepsi başlarını kaldırıp baktı. Köprünün üstü içine göçer gibi oldu, sonra direkler, teller, kablolar bir an camların önünde gözüküp fırtınaya kapılarak uçup gittiler.</p>

  <p class="calibre2">Nick bunun ne olduğunu ancak bir an sonra anlayabildi. «Radar anteni!» diye bağırarak iki adımda aygıta erişti. Bir göz atması yeterliydi. Ekran simsiyah olmuştu. Gözlerini de yitirmişlerdi artık. Üstelik, inanılmaz şiddetteki fırtına sesi daha da yükseliyordu.</p>

  <p class="calibre2">Duncan birden bir şeyler haykırarak Nicholas’a kontrol konsolunu işaret etti. Radar aygıtına tutunmuş olan Nick büyük çaba harcayarak döndü ve onun gösterdiği yere baktı. Hız birden artmıştı. Sekiz mille gidiyorlardı ve su derinliği de doksan iki kulaçtı.</p>

  <p class="calibre2">Nicholas umutsuzluktan içinin buz kesildiğini hissetti. Ayaklarının altında güvertenin hareketi değişmişti. Radar antenini koparan fırtına başka zararlar da vermiş olmalıydı.</p>

  <p class="calibre2">Bu zararın ne olduğunu anladığında kusmak istedi. Fakat emin olması gerekiyordu. Yandaki kötü hava tırabzanına tutunarak asansöre doğru gitti. Köprüdekiler dikkatle onu gözlüyorlardı. Ama bu gürültüde altı metre uzaktan bile sesini duyurmasına olanak yoktu. Sadece bir gemici onun niyetini sezerek harita masasını bırakıp tutuna tutuna Nicholas’ın yanına geldi.</p>

  <p class="calibre2">Nick, «Aferin sana,» diyerek onu kolundan yakaladı, yuvarlanarak asansöre girdiler. Bu tabut gibi küçük asansörle aşağıya inerlerken birbirlerine seslerini duyurmak için haykırıyorlardı.</p>

  <p class="calibre2">Nicholas adamın kulağına, «Çekme halatı,» diye bağırdı. «Çekme halatını kontrol et.»</p>

  <p class="calibre2">Asansörden çıkınca tutuna tutuna koridorda ilerleyerek çift fırtına kapısına geldiler. Nick iç kapıyı itmek istedi ama rüzgârdan açılmıyordu.</p>

  <p class="calibre2">Yine gemiciye bağırdı. «Yardım et.» Birlikte kapıya yüklendiler, hafifçe aralanınca basınç kalktı. Fakat fırtına sekiz santim kalınlığındaki maun kapı kanatlarını kolayca yerlerinden çıkardığı gibi alıp götürdü. Nicholas’la denizci açık kapı ağzında kalakaldılar.</p>

  <p class="calibre2">Rüzgâr onlara saldırıp sürükleyerek güverteye çarptı. Üstlerini buz gibi suyla ıslatıp yüzlerini ustura gibi kesiyordu.</p>

  <p class="calibre2">Nicholas yuvarlanarak gidip kıç küpeşteye vurdu. Çarpma çok hızlı olduğu için ciğerlerinin ezildiğini sandı. Rüzgâr onu oraya yapıştırmıştı ve tuzlu sular gözlerini kör ediyor, soluğunu kesiyordu. Yeni doğmuş bir bebek gibi çaresizlik içinde yatarken gemicinin ince sesle bağırdığını duydu. Bu ses iradesini zorlamasına yardım etti. Fırtınaya karşı koymak için umutsuzlukla küpeşteye tutunarak dizüstü doğruldu.</p>

  <p class="calibre2">Adam hâlâ haykırıyordu. Nicholas ellerinin ve dizlerinin üstünde sürünerek ilerledi. Bu fırtınada ayağa kalkmak olanaksızdı. Küpeşteye dayandığı için böyle ilerleyebiliyordu.</p>

  <p class="calibre2">İki metre ötede küpeşte parçalanmış, uzun bir bölümü denize doğru sarkıyordu. Denizci de buna tutunmuştu. Fırtına onu aldığı gibi küpeşteye çarpmış ve bu hızla küpeşte parçalanmıştı. Adam bir kolunu sallanan parçaya dolamıştı, omzu kırıldığı için diğer kolu yanında sallanıyordu. Nick bakmak için başını kaldırdı. Adamın ağzı içine göçmüş, kıpkırmızı kanlar arasından kırılmış ön dişleri görünüyordu.</p>

  <p class="calibre2">Nicholas karnının üstünde sürünerek ona yaklaşırken, fırtına inanılmayacak bir güçle gelip kırılan küpeşteyle buna sarılmış adamı aldığı gibi götürüverdi. Bir an içinde göz alan bembeyaz fırtınada kayboldular. Nick de kenara doğru fırlatılırken olanca gücüyle kalan küpeşteye sarıldı. Bunun büküldüğünü ve yerinden oynamaya başladığını hissetti.</p>

  <p class="calibre2">Yine dizlerinin üstünde sürüne sürüne oradan uzaklaşmaya çalıştı. Rüzgâr yüzünü tokatlıyor, gözlerini kör edip soluğunu kesiyordu. Öyle görmeden ilerlerken eli iskele babasına değdi. Bir sevgili gibi iki koluyla buna sarılarak kaldı. Boğulacak gibi olmuştu. Rüzgârın zorla ağzından burnundan soktuğu tuzlu sular yüzünden öğürüyordu.</p>

  <p class="calibre2">Yine kör gibi etrafı yoklayarak Büyücü‘nün çelik halatını aradı. Eli buna değince sevindi. Bir eliyle kavrayamayacağı kadar kalın, sağlam bir çelik halattı bu. Sürünerek yaklaşınca sevinmekte acele etmiş olduğunu anladı. Halat gevşemişti.</p>

  <p class="calibre2">O zaman korktuğu şeyin olduğunu anladı. Çok güçlü olan fırtına, kalın çelik halatı bir iplikmiş gibi koparıvermişti. Altın Şafak kontrolsüz kalmıştı ve bu vahşi rüzgâr onu karaya doğru atıyordu.</p>

  <p class="calibre2">Nicholas birden büyük bir yorgunluk duydu. Güvertede yüzüstü yatıp halata tutunarak gözlerini kapatıp öylece kaldı. Rüzgâr onu da suya atmak istiyor, muşambasını balon gibi şişiriyor, yüzünü tırmalıyordu. Parmaklarını açıp kendini bırakıvermesi ne kadar kolay olacaktı. Bu arzuya karşı koymak için bütün iradesini kullanması gerekti..</p>

  <p class="calibre2">Sakatlanmış bir böcek gibi ağır ağır sürünerek kıç kasaranın parçalanmış kapısından koridora girdi. Fakat fırtına onu izliyor, çığlıklar atarak deniz sularını savuruyordu. Nick bir sarhoş gibi yandaki tırabzana sarılmıştı.</p>

  <p class="calibre2">Açıktaki fırtınadan sonra asansör ona bir kilisenin içi kadar sessiz ve sakin geldi. Duvardaki aynada kendisine bakınca, gözlerinin fırtına ve tuzlu sudan kan çanağına dönmüş olduğunu gördü. Yanaklarıyla dudakları da derileri kazınmış gibi kızartıp berelenmişti. Yüzüne dokundu. Burnunda ve dudaklarında hiç his yoktu.</p>

  <p class="calibre2">Asansör kapısı açılınca sendeleyerek kaptan köprüsüne çıktı. Harita masasının başındaki adamlar kımıldamadılar, sadece ona baktılar.</p>

  <p class="calibre2">«Bir adam kaybettim,» derken sesi tuzlu sudan ve bitkinlikten iyice kısılmıştı. «Fırtına onu aldı. Denize götürdü.»</p>

  <p class="calibre2">Yine de hiçbiri kımıldamadı ve ağzını açmadı. Nicholas ciğerlerine kaçan su yüzünden öksürmeye başladı. Göğsü sancıyordu. Biraz kendini toplayınca devam etti. «Çekme halatı kopmuş, sürükleniyoruz. Bu havada Büyücü bize tekrar halat atamaz.»</p>

  <p class="calibre2">Bütün gözler köprünün ön tarafındaki camlara, bunun gerisindeki aşılmaz beyazlığa dikildi.</p>

  <p class="calibre2">Nicholas onların büyülenmiş gibi kalmalarına neden olan havayı bozarak harita masasının üstündeki sinyal dolabına uzanıp bir karton kutu dolusu imdat fişeği çıkardı. Kutuyu açıp fişekleri masaya döktü. Bunlar üstlerinde su geçirmez türden kâğıdı olan ince, uzun silindirlerdi. Yakılınca kırmızı alevler çıkarıyorlardı. Suya düştükten sonra bile yanmaya devam ediyorlardı.</p>

  <p class="calibre2">Nick yarım düzine fişeği muşambasının iç cebine sokarken, «Beni dinleyin,» diye bağırdı. Adamlar sadece bir metre uzaktaydılar ama sesini duyurabilmek için böyle yapması gerekiyordu. «İki saat sonra karaya oturacağız. Karaya çarpar çarpmaz bu gemi parçalanmaya başlayacak.»</p>

  <p class="calibre2">Durup yüzlerini inceledi. İçlerinde durumu tek anlamayan Duncan’dı galiba. O masadan bir avuç işaret fişeği almış soru sorar gibi Nicholas’a bakıyordu.</p>

  <p class="calibre2">«Yirmi kulaca geldiğimiz zaman size haber vereceğim. Tekne dibe değdiği an salı denize indirmeye çalışacağız. Talihiniz yardım ederse rüzgâr sizi sahile atabilir.»</p>

  <p class="calibre2">Tekrar durdu. Randle’la iki gemicinin sahile erişme olasılığının ne kadar az olduğunu anladıklarının farkındaydı.</p>

  <p class="calibre2">«Size gemiden ayrılmanız için yirmi dakika vereceğim. O sırada tanklar da paralanmaya başlamış olacak…» Melodrama kaçmak istemiyor, ancak nasıl konuşması gerektiğini de bilemiyordu. «İlk tank delinir delinmez ben bir fişek yakacağım. Bununla dışarıya akacak olan ham petrolü tutuşturacağım.»</p>

  <p class="calibre2">«Tanrım!» Randle’ın sesi yükseldi birden. «Bir milyon ton ham petrol! Korkunç bir yangın olur!»</p>

  <p class="calibre2">Nicholas bezgin bezgin konuştu. «Golf Strim’e bir milyon ton petrol karışmasından çok daha iyidir herhalde.»</p>

  <p class="calibre2">«Hiçbirimiz kurtulamayız. Bir milyon ton. Bir atom bombası gibi patlayacaktır!» Yüzü bembeyaz kesilen Randle titremeye başlamıştı. «Bunu yapamazsınız!»</p>

  <p class="calibre2">Nicholas, «Daha iyi bir çare düşün!» diyerek masadan ayrılıp sendeleyerek telsiz odasına gitti. Onun uzaklaşmasını izleyen Duncan elindeki fişekleri ceketinin cebine soktu.</p>

  <p class="calibre2">Nicholas mikrofonu açmış, hafif sesle konuşuyordu.</p>

  <p class="calibre1">«Deniz Cadısı, Deniz Cadısı… Deniz Cadısı. Burası Altın Şafak.» Ona sadece parazit cevap verdi. «Büyücü… Büyücü. Burası Altın Şafak.»</p>

  <p class="calibre2">Nick umutsuzca bağlantı kurmaya çalışırken kıç kasara zangır zangır sarsıldı. Gemi parçalanıyordu. Dev tanker böyle havalara dayanacak biçimde yapılmamıştı.</p>

  <p class="calibre2">Nicholas telsiz odasının açık kapısından kontrol konsolunu görebiliyordu. Geminin altında sadece yetmiş kulaç su vardı şimdi. Fırtına tankeri karaya doğru sürüklüyordu.</p>

  <p class="calibre2">Nicholas büyük bir umutsuzlukla, «Deniz Cadısı,» diye çağırdı yeniden. «Burası Altın Şafak. Beni duyuyor musunuz?»</p>

  <p class="calibre2">Fırtına saldırınca tanker bu darbeyle inleyerek yana doğru yattı.</p>

  <p class="calibre2">Randle sendeleyerek ön camlara doğru giderek parmaklığa tutunup geminin yüküyle ilgili göstergelere baktı. Tanklarda hasar olup olmadığını anlamaya çalışıyordu.</p>

  <p class="calibre2">«Cevap ver Büyücü.» Nicholas bir yandan da kaptanı izleyerek, neyse hâlâ kafasını kullanabiliyor, diye düşünüyordu. İskandil suyun Altmış sekiz kulaç olduğunu göstermekteydi.</p>

  <p class="calibre2">Randle ağır ağır doğrularak dönerken fırtına birden saldırdı yine. Nicholas karnına inen yumruğu hissetti. Kontrol konsolunun üstündeki cam korkunç bir gürültüyle kırılarak parçaları içeriye savruldu.</p>

  <p class="calibre2">Parçalardan biri camın önünde duran Kaptan Randle’ın başını giyotinle kesilmiş gibi uçuruverdi. Yere yığılan adamın boynundan fışkıran kanlar içeriye dolan suyla karışarak pembemsi bir renk aldı.</p>

  <p class="calibre2">Raflarından koparılan seyir defterleri, haritalar rüzgârda oraya buraya savruluyordu.</p>

  <p class="calibre2">Nicholas yüzünü bir koluyla koruyarak kaptana yaklaştı ama onun için yapabileceği bir şey yoktu. Randle yerde bırakarak diğerlerine bağırdı.</p>

  <p class="calibre2">«Camlardan uzak durun.»</p>

  <p class="calibre2">Adamları Decca bilgisayarı ve seyir aygıtlarının bulunduğu gerideki bölmenin arkasına topladı. Dördü birbirlerinden cesaret alırmış gibi yan yana duruyorlardı ama fırtına insafa gelecek gibi değildi. Kumanda köprüsüne dalarak havayı su zerrecikleriyle dolduruyor, üstlerinden giysilerini yırtmaya çalışıyordu. Ayak bileklerine kadar suya batmışlardı.</p>

  <p class="calibre2">Randle’ın hareketsiz kalmış, ıslanmış vücudu sularda gidip geliyordu. Nicholas cesedi kollarının altından tutarak sürükleye sürükleye telsiz odasına götürüp telsizcinin ranzasına yatırdı. Kanlar ütülü, temiz beyaz çarşafı hemen kırmızıya boyadı. Nicholas battaniyeyi cesedin üstüne örterek sendeleye sendeleye köprüye döndü.</p>

  <p class="calibre2">Geminin parçalanmakta olduğunu anlamıştı. Fırtına bir akbaba gibi tankere saldırıyor ve parçalarını koparıyordu artık. Adamları su hattının yakınına götürmesi gerektiğini biliyordu. Böylece gerektiği an hemen kendilerini suya atabilirlerdi. Fakat beyni bu gürültüden uyuşmuş gibi öylece duruyordu. Kalan gücünü her şeyi paralayan fırtınadan korunmak ve çılgınca sallanan gemide ayakta durabilmek için harcıyordu.</p>

  <p class="calibre2">Geminin altında sadece elli yedi kulaç su kaldığını anladı. Barometre de 99.5’i gösteriyordu. Nicholas barometrenin daha fazla düşebileceğini sanmıyordu. Dönerek gelen kasırganın tam ortasındaydılar herhalde.</p>

  <p class="calibre2">Büyük bir çabayla kolunu kaldırarak saate baktı. Sabahın onuydu. Kasırga iki buçuk saatten beri onları hırpalıyordu. Birden yanan büyük bir ışık parçalanmış damdan; içeriye girdi. Bir an hepsinin gözleri kamaştı. Nicholas ellerini kaldırarak gözlerini korurken ne olduğunu anlayamamıştı. Sağır olduğunu sandı, çünkü fırtınanın o korkunç homurtusu kesilmişti.</p>

  <p class="calibre2">Sonra durumu anlayarak, «Gözü,» diyebildi. «Kasırganın gözündeyiz.» Sesi kulaklarına bir tuhaf geldi. Sendeleyerek öne doğru gitti.</p>

  <p class="calibre2">Altın Şafak hâlâ sallanıyor ve iki tarafa 45 derece yalpa yapıyordu ama fırtınanın korkunç basıncından kurtulmuştu. Pırıl pırıl güneş ışınları tekneyi aydınlatıyordu. Hızla dönen bulutların arasındaki açıklıktan gelen ışık sahneye tutulan projektörler kadar parlaktı. Nick başını çevirerek hızla geçmekte ve gerilemekte olan bulut duvarına baktı. Fırtınanın gözünün tepelerinden ne kadar sonra uzaklaşacağını düşünüyordu. Bunun pek uzun sürmeyeceğinden emindi. En fazla yarım ya da bir saat sonra fırtına onlara yine tüm şiddetiyle saldıracaktı. Ama bu kez rüzgâr tam aksi yönden esecekti, çünkü gözü geçerek dönen bulut duvarının öbür yanına varmış olacaklardı.</p>

  <p class="calibre2">Nicholas korkunç hızla geçen bulutlara bakmaktan vazgeçerek gözlerini tankerin güvertesine dikti. Bir tek bakışta Altın Şafak’ın öldürücü hasara uğramış olduğunu anladı. Baştaki iskele tankı hidrolik bağlantısından yarı kopmuştu. Diğer üç tankla yirmi derecelik bir açı oluşturuyordu. Tank güvertesi de bir devin kireçlenmiş kolu gibi bükülmüştü.</p>

  <p class="calibre2">Altın Şafak’ın belkemiği kırılmıştı. Kırılma Duncan’ın çelikten tasarruf etmek için tekneyi zayıflattığı yerden olmuştu. Ancak dört tanktaki ham petrolün hafifliği sayesinde tekne ayrılmamış, öyle kalmıştı. Tankların o ana dek delinmemesine şaşıyordu. Yük göstergelerine bakınca tanklardaki ham petrol ve gazların hâlâ normal olduğunu gördü. O ana kadar bu konuda talihleri yardım etmişti. Fakat kasırganın öbür ucuna geçtiklerinde, Altın Şafak’ın zayıflamış karinasının ayrılacağını ve bu arada tankların da parçalanacağını biliyordu.</p>

  <p class="calibre2">O zaman kafasını zorlayarak karar verdi. Bu kararın iyi olup olmadığını bilmiyordu ama uygulamak niyetindeydi.</p>

  <p class="calibre2">«Duncan,» diye seslendi. «Seninle gemicileri kurtarma sallarından birine yollayacağım. Ancak şimdi sallardan birini indirme olanağınız var. Fırtına tekrar başlayınca yükü yakmak için ben teknede kalacağım.»</p>

  <p class="calibre2">Duncan deli gibi bağırmaya başladı. «Gemim güvende artık. Gemimi parçalamak istiyorsun… Tek amacın beni mahvetmek!» Sallanan güvertede saldırmaya kalktı. «Kasıtla yapıyorsun bunu. Kazandığımı biliyorsun artık. Gemiyi batıracaksın. Beni ancak bu şekilde durduracağını anladın.» Yumruk atmaya yeltendi ama Nicholas eğilip Duncan’ı yakaladı. «Beni dinle!» diye haykırdı. «Bu sadece kasırganın gözü…»</p>

  <p class="calibre2">«Beni durdurmak için her şeyi yaparsın sen. Bana engel olacağına yemin etmiştin…»</p>

  <p class="calibre2">Nicholas, «Yardım edin,» diye seslenince iki gemici Duncan’ın kollarına yapıştı. Çılgına dönmüş adam deli gibi debeleniyor, Nicholas’a sövüyordu. Öfkeden yüzü şişmiş ve allak bullak olmuştu. «Beni mahvetmek, gemimi yok etmek için her şeyi yaparsın sen…»</p>

  <p class="calibre2">Nicholas iki gemiciye emir verdi. «Onu filika güvertesine götürün.» Duncan’la makul konuşamayacağını anlamıştı. Geri dönerken birden bütün vücudu gerildi. «Durun!» diye bağırarak adamların köprüden ayrılmalarına engel oldu.</p>

  <p class="calibre2">Birden o korkunç bitkinlik ve umutsuzluktan sıyrılmıştı. İçine yeni bir gücün dolduğunu hissediyordu. Çünkü gerileyen o korkunç gri bulut duvarının gerisinde, bir mil ötede birden güneşe çıkan Deniz Cadısı‘nı görmüştü. Kurtarma gemisi, köprüsüne kadar yükselen dalgaları cesaretle, yararak yaklaşıyor, fırtınayı ve tehlikeyi düşünmeden geliyordu.</p>

  <p class="calibre2">Nicholas, «Jules,» diye fısıldadı.</p>

  <p class="calibre2">Ancak usta bir gemi kurtarmacının yapabileceği gibi geliyordu Jules. Kasırganın uzaktaki duvarından önce tankere erişmek için son sürat yaklaşıyordu.</p>

  <p class="calibre2">Nick boğazına bir şey tıkandığını yaşların gözlerini yaktığını hissetti. Bir mil geride Deniz Cadısı‘nın hemen iskele tarafında olan Büyücü‘yü de fark etmişti. Büyücü de fırtına duvarından fırlamış kardeş gemi kadar hızla ilerliyordu.</p>

  <p class="calibre2">Nicholas yüksek sesle konuştu. «David… Sen de David…» O zaman kurtarma gemilerinin radar bağlantısını kaybetmemiş olduklarını anladı. Onlar saatlerden beri o kasırgada Altın Şafak’a yaklaşmak için fırsat beklemişlerdi.</p>

  <p class="calibre2">Tepedeki hoparlörden parazitler arasında Jules Levoisin’in sesi yükseldi. İyice yaklaşmış, fırtınanın sakin gözünde olduğu için bağlantı kurabilmişti. «Altın Şafak. Burası Deniz Cadısı. Cevap ver, Altın Şafak.»</p>

  <p class="calibre2">Nicholas hemen mikrofonu kaptı. «Jules.» Teşekkür ya da tebrikle zaman kaybetmedi. «Tankları alıp tekneyi bırakacağım. Anlıyor musun?»</p>

  <p class="calibre2">Jules hemen cevap verdi. «Tankları alacağımı anlıyorum.»</p>

  <p class="calibre2">«Büyücü önce iki iskele tankını alıp arka arkaya çeksin. Ondan sonra sen de sancak tarafındaki tankları alırsın.»</p>

  <p class="calibre2">«Tekneyi kurtarmalısın.» Duncan kendisini tutan iki gemiciden kurtulmak için boğuşuyordu. «Tanrı belanı versin, Berg! Beni mahvetmene izin vermeyeceğim!»</p>

  <p class="calibre2">Nicholas emirlerini bitirene kadar onun çılgın gibi bağırmasına aldırmadı. Sonra mikrofonu bırakıp Duncan’ı omuzlarından yakaladı. Birden insanüstü bir güce kavuşmuş gibiydi. Adamı bir çocukmuş gibi sarstı. «Tanrının cezası ahmak! Fırtınanın birkaç dakika sonra tekrar başlayacağını bilmiyor musun?»</p>

  <p class="calibre2">Duncan’ı çektiği gibi iki gemicinin elinden alıp tank güvertesine bakması için ileriye sürükledi. «Yaptırmış olduğun canavarın işinin bitmiş olduğunu göremiyor musun? Uskurun yok! Omurgası kırılmış ve fırtına başladıktan birkaç dakika sonra da kasarası gidecek.»</p>

  <p class="calibre2">Duncan’ı çevirerek yüzüne baktı. «Her şey bitti. Talihimiz varsa canımızı kurtarırız. Daha da talihliysek yüküde kurtarırız.»</p>

  <p class="calibre2">«Fakat anlayamıyor musun… Tekneyi kurtarmak zorundayız… Bu olmazsa…» Duncan debelenmeye başladı.</p>

  <p class="calibre1">Güçlü bir adamın çılgınca öfkesiydi bu. Bir iki dakikanın içinde tehlikeli bir hal alacaktı. Zaman da yoktu. Büyücü tankları almak için Altın Şafak’ın iskele tarafına yaklaşmıştı.</p>

  <p class="calibre2">«Tankları alıp gitmene izin veremem!» Duncan, Nicholas’ın elinden kurtuldu. Gözlerinde çılgınca bir pırıltı belirmişti.</p>

  <p class="calibre2">Birden saldırarak sağ ayağıyla Nick’in kasığına tekme atmaya kalktı. «Seni geberteceğim, Berg!» diye haykırıyordu. Nicholas yana dönecek zamanı ancak bulabildi. Bacağını kaldırıp kasığını koruyunca Duncan’ın tekmesi bacağının üstüne geldi. O anda korkunç bir acı duyarak bacağı uyuştu. Ama kontrol konsoluna ve sağlam bacağına dayanıp Duncan’ın göğsüne şiddetli bir yumruk attı. Ciğerlerinden hava birden boşalan adam iki büklüm oldu. O zaman Nick, Duncan’ın yüzüne de bir yumruk vurarak onu yere serdi.</p>

  <p class="calibre2">Sonra sinyal dolabına gidip raftan üç küçük alıcı vericiyi alarak gemicilere birer aygıt verdi. «Tankların çekilmek için nasıl ayrılacaklarını biliyorsunuz, değil mi?»</p>

  <p class="calibre2">Biri, «Birkaç kez denemiştik,» diye cevap verdi.</p>

  <p class="calibre2">«Öyleyse gidelim.» Bu, bir düzine adamın yapması için düşünülmüş bir işti. Ama onlar sadece üç kişiydiler ve Duncan’dan da hayır yoktu. Nicholas onu Altın Şafak’ın kıç alt güvertesinde bırakmıştı.</p>

  <p class="calibre2">Süper tankerin baş güvertesinde bazen boğazlarına kadar sulara gömülerek çalıştılar. Hidrolik kenetleri açıp gaz valflarını kapattılar. Kalın lastik çizmeler, muşambalar hareketlerini kısıtlıyordu. Birkaç dakikada baş güverteyi su içinde bırakan dalgalar da onlara engel olmaktaydı. Neyse sonunda baş iskele tankını tekneden ayırabildiler. Ondan sonra güçlerini yitirmelerine neden olan bu işi arka tankta da tekrarlamaları gerekti.</p>

  <p class="calibre2">Büyücü büyük uskurlarını çalıştırarak uzaklaşırken iki tankı da kıçına bağlamış çekiyordu. Nick iki değerli dakikayı harcayarak küpeşteye dayanıp baktı. İnanılmaz bir görünümdü bu. Parla* siyah balinalara benzeyen koca tankları cesur, küçük gemi almış gidiyordu.</p>

  <p class="calibre2">Nick portatif alıcı vericiyi çalıştırdı. «Deniz Cadısı, çekmeye hazır mısın?»</p>

  <p class="calibre2">Jules Levoisin ilk fişek halatını kendi eliyle attı. Nicholas, ateş kontrol kulesine çıkmış olan tombul fakat çevik, ufak tefek adamı seçti. Fişek, hızla gelen gri kasırga bulutlarının önünde ince, beyaz dumandan bir iz bıraktı. Naylon halat Nicholas’ın durduğu yerin üç metre ilerisine düştü.</p>

  <p class="calibre2">Deli gibi telaşla çalışmaya başladılar. Jules Levoisin zarif hatlı kurtarma gemisini onlara iyice yaklaştırdı. Nicholas başını kaldırınca Fransızın kendisine cesaret vermek ister gibi güldüğünü gördü. Sonra fırtınaya baktı.</p>

  <p class="calibre2">Bulut duvarı düzgün, kaygan ve griydi. İyice yaklaşmıştı, aralarında en fazla on mil vardı. Güneş kaybolmuş, dönerek hızla yaklaşan kurşunî bulutlar onu gizlemişti.</p>

  <p class="calibre2">Sancak tarafındaki ön tankın kıskaçları çalışmıyordu. Fırtına sırasında hidrolik kıskaca akım veren hat kopmuş olacaktı. Nick ve gemicilerden biri bunu açmak için el pompasını çalıştırdılar. Fakat tank kenetlerden bir türlü kurtaramıyordu.</p>

  <p class="calibre2">Nick umutsuzlukla, Jules’e, «Çekin» diye emir verdi. «Olanca gücünle çek. Fırtına beş mil uzaktaydı, korkunç fısıltısını şimdiden duyuyordu. Jules iki motorunu da çalıştırınca çekme halatı gerildi. Sonra madeni, sert bir ses çıktı ve tank, Altın Şafak’ın karinasındaki yuvasından ayrıldı. O ana dek tanklardaki ham petrolün hafifliği sayesinde yüzebilen tekne de çökmeye başladı.</p>

  <p class="calibre2">Nicholas’ın üstünde durduğu iskele bükülerek döndü. Nick can havliyle oradaki kola tutunurken, korkuyla büyülenerek ayrılmaya başlayan tankere baktı.</p>

  <p class="calibre2">Tank güvertesi zayıf olan orta kirişten büküldü. Bunun arasına da sancak yanındaki kıç tankı sıkışmıştı. Tıpkı bir ceviz kıracağının arasına sıkıştırılmış dev bir cevizi andırıyordu. Üstelik içi sıvı dolu, yani yumuşaktı. Kabuğu da ancak bir karış kalınlığındaydı.</p>

  <p class="calibre2">Nicholas dönen, sallanan iskelede koşarken telaşla alıcı vericiye sarıldı. Yarım mil kadar uzaktaki gemiciye «Ayır!» diye bağırdı. «İki tankı bağlayan zinciri ayır.»</p>

  <p class="calibre2">İki sancak tankı kalın zincirlerle birbirlerine bağlıydı ve öndeki tank da kalın tel halatla Deniz Cadısı‘na bağlanmıştı. Eğer iki tankı ayıramazlarsa Deniz Cadısı da bağlı kalmış olduğu Altın Şafak gibi batmaya mahkûm olacaktı.</p>

  <p class="calibre2">Tankları ayırma merkezi, tam güvertesinin gerisinde ve en yakındaki gemici de bundan iki yüz metre uzaktaydı.</p>

  <p class="calibre2">Nicholas adamın sarsılan, dönen iskelede sendeleyerek ilerlediğini gördü. Gemici tehlikeyi anlamıştı ama telaşlanması çok kötü sonuç verdi, Çünkü tam iskeleden aşağıya atladığı sırada altındaki güverte ayrıldı. Gemici bir canavarın çelik ağzını andıran yere düşüp beline kadar battı. Sonra hareket halindeki çelik levhalar birleşti. Gemici feryat ederken bir dalga güverteyi yıkadı. Su geri çekildiğinde ezilip parçalanan adam yok olmuştu.</p>

  <p class="calibre2">Nick de güvertenin aynı noktasına erişti. Çelik levhaların birbirlerinden ayrılıp birleşmelerini saptadı ve öldürücü aralığın üstünden atladı.</p>

  <p class="calibre2">Kontrol yerine erişip küçük çelik kulübeye girerek ayırma düğmesinin bulunduğu kutuyu açtı. Elinin yanıyla; düğmeye dayandı. Geminin jeneratörlerinin sağladığı akım yüzünden dört ağır zincirden hafif bir alev çıktı. Sonra halkalar ortadan ayrıldı. Yarım mil ötedeki Deniz Cadısı kurtulduğunu hissederek tam yol ilerleyerek sancak baş tankını da çekip götürdü.</p>

  <p class="calibre2">Nicholas küçük çelik kulübenin kapısına yapışarak geri kalan tek tanka baktı, Bu, hâla Altın Şafak’ın bükülmüş, hareket halindeki çelik güvertesinin arasına sıkışmış duruyordu. Birden sert, pis bir koku etrafı sardı. Aynı anda öğürmeye başlayan Nick, tankın patladığını ve petrolün dışarıya fışkırdığını gördü.</p>

  <p class="calibre2">«Nicholas! Nicholas!» Omzuna astığı alıcı verici çalışıyordu. Aygıtı alıp dudaklarına götürdü. «Söyle, Jules.»</p>

  <p class="calibre2">«Nicholas, seni almak için dönüyorum.»</p>

  <p class="calibre2">«O yükle dönemezsin.»</p>

  <p class="calibre2">«Burnumu kıç güvertenin sancak küpeştesine dayayacağım. Tam köprünün ön kanadının altına. Atlamaya hazır ol.»</p>

  <p class="calibre2">«Jules, sen çıldırmışsın!»</p>

  <p class="calibre2">Jules, «Elli yıldan beri böyleyim,» diye kabul etti. «Hazır ol.»</p>

  <p class="calibre2">Nicholas yalvardı. «Önce çektiğin yükü at, Jules.» Kurtarma gemisinin peşinde o ağır tankla manevra yapması olanaksızdı. «Onu daha sonra alırız.»</p>

  <p class="calibre2">Jules oralı olmadı. «Sen büyükbabana yumurta kırmasını öğretiyorsun.»</p>

  <p class="calibre2">«Dinle Jules, dört numaralı tank delindi. Yangına karşı hazırlıklı olmalısın. Ben Deniz Cadısı‘na geçince bir fişek atıp ham petrolü tutuştururuz.»</p>

  <p class="calibre2">«Seni duyuyorum. Nicholas, ama keşke duymasaydım.»</p>

  <p class="calibre2">Nick kontrol kulübesinden çıkarak yine açılıp kapanan yarığın üstünden atladı. Çelik merdivenden ana iskeleye tırmandı. Omzunun üstünden bakınca uçsuz bucaksız bulut ve rüzgârdan oluşmuş gri duvarın hızla yaklaştığını gördü. Son derece korkunç olan bu görünüm yüzünden bir an sendeledi, sonra kıça doğru koştu.</p>

  <p class="calibre2">Geriye kalan tek gemici yüz metre kadar ilerideydi. O da Jules Levoisin’in son haberini duymuş, kararlılıkla kurtarma gemisinin yanaşacağı yere doğru gidiyordu.</p>

  <p class="calibre2">Jules Levoisin dört yüz metre kadar İleride, kabaran dalgaların arasında manevra yaparak Deniz Cadısı‘nı döndürüyordu. Başka zaman olsaydı Nicholas, Fransızın gemisini ve ağır yükü böyle ustalıkla yönetmesine hayran olurdu. Ama artık sadece bir tek şeyi yapabilecek gücü kalmıştı.</p>

  <p class="calibre2">Hava leş gibi kokuyor, ham petrolün ağır buharı Nicholas’ın boğazını, ciğerlerini yakıyordu. Kıç kasaraya erişerek fırtına kapısından dalıp alt güverteye indi.</p>

  <p class="calibre2">Orada bekleyen Duncan Alexander hemen döndü. Nicholas, «Tankerden ayrılıyoruz,» diye haber verdi. «Deniz Cadısı bizi alacak.»</p>

  <p class="calibre2">Duncan çok sakin ve kendisine hakimdi. Uyumlu bir sesle ve kibar bir vurguyla konuşmaya başladı. «Seni ilk gördüğüm günden beri nefret ediyorum. Bunu biliyor muydun?»</p>

  <p class="calibre2">Nicholas onun kolunu yakaladı. «Şimdi bunlara vakit yok.»</p>

  <p class="calibre2">Duncan Nick’in peşi sıra geçide çıktı. «Oyun bu değil, mi, Nicholas? Güç, servet ve kadınlar. Bizim oynadığımız oyun buydu.»</p>

  <p class="calibre2">Nicholas’ın onu dinlediği yoktu. Kıç güvertede Jules’un belirttiği sancak küpeştesine, köprünün altına gelmişlerdi. Deniz Cadısı da dönmüştü ve beş yüz metre uzaktaydı. Artık Nicholas’ın, Jules Levoisin’in gemiyi nasıl yönettiğini izlemeye vakti vardı.</p>

  <p class="calibre2">Duncan hâlâ sakin sakin konuşuyordu. «Seninle bir oyun oynadık. Güç, servet ve kadınlar…»</p>

  <p class="calibre2">Aşağıda Altın Şafak’ın ana güvertesinden ham petrol denize dökülüyor, suların üstüne yayılıyordu.</p>

  <p class="calibre2">Duncan makul bir tavırla, «Ben kazandım,» dedi. «Her seferinde ben kazandım.» Ceplerini karıştırıyordu ama Nicholas ne onu dinliyor, ne de bakıyordu. «Şimdiye dek hep kazdım.»</p>

  <p class="calibre2">Duncan cebinden kendini tutuşturan türden bir fişek, çıkardı. Bunu iki eliyle tutarak işaret parmağını ateşleme halkasına taktı.</p>

  <p class="calibre2">«Bunu da kazanacağım, Nicholas. Oyunu ben alıp seni yeneceğim.» Birden halkayı çekip fişeği yakarak bir eliyle tuttu. Fosforlu fişek kırmızı alevler çıkararak yanıyordu.</p>

  <p class="calibre2">Nicholas ancak o zaman Duncan’a döndü ve fişeği görünce de hareket edemeyecek kadar şaşırdı. Sonra kendini toplayarak onun elindeki fişeği kapmak için saldırdı.</p>

  <p class="calibre1">Ama sarışın adam çok hızlı davranıp birden fişeği ana güvertede ham petrol sızdıran tanka doğru savurdu.</p>

  <p class="calibre2">Fişek çelik tanka çarpıp zıpladı, sonra petrol içindeki güverteye düşerek kaldı.</p>

  <p class="calibre2">Küpeştenin yanında donup kalmıştı Nicholas. Korkunç bir patlama bekliyordu fakat bir şey olmadı. Fişek güvertede yuvarlanarak ve kırmızı alevler çıkararak yanıyordu.</p>

  <p class="calibre2">Duncan, «Petrol tutuşmadı!» diye haykırdı. «Neden yanmıyor?»</p>

  <p class="calibre2">Petrol buharı sadece kapalı bir yerde ateşle karşılaşınca potlardı. Bu açık havada petrolün tutuşması için ısınması gerekiyordu.</p>

  <p class="calibre2">Fişek yuvarlanarak bir frengi deliğinin içine düştü.</p>

  <p class="calibre1">Oradaki, ham petrolün içinde yanmaya devam etti. Ancak bir süre sonra ham petrol tutuştu. Kırmızı bir alev hemen güverteyi sardı ve boğucu, yoğun siyah bir duman yükseldi. Deniz Cadısı’nın bumu Nicholas’ın durduğu yerin altına dayanır dayanmaz Nick’in yanındaki gemici hemen aşağıda kalan güverteye atladı.</p>

  <p class="calibre2">«Nicholas!» Jules’un hoparlörden gelen sesi gök gürültüsü gibiydi. «Atla, Nicholas.»</p>

  <p class="calibre2">Nick küpeşteye dönerek atlamaya hazırlanırken, Duncan onu arkadan yakalayıp bir kolunu boğazına doladı. «Hayır!» diye haykırdı. «Burada kalacaksın, dostum. Bir yere gitmeyeceksin. Burada benimle kalacaksın.»</p>

  <p class="calibre2">Boğucu, siyah bir duman onları sardı. Jules’un hoparlörden gelen sesi Nicholas’ın kulaklarında çınlıyordu.</p>

  <p class="calibre2">«Nicholas, gemiyi burada tutamam. Hemen atla!»</p>

  <p class="calibre2">Duncan onu yakalamış geri çekiyor, küpeşteden uzaklaştırıyordu. Nicholas birden ne yapması gerektiğini anladı. Adamın koluna karşı koyacak yerde kendisini arkaya attı. Birlikte kasaraya vurdular ve altta kalan Duncan’ın kolu gevşedi. Nicholas da bundan yararlanarak dirseğini onun kaburgalarının altına vurdu. Vücudunu belden öne bükerek, kendi bacaklarının arasından uzanıp Duncan’ın ayak bileklerini yakaladı. Aynı anda kendisini geriye doğru atıp güverteye düştü.</p>

  <p class="calibre2">Duncan kesik kesik soluyarak kollarını açınca, Nicholas yerinden fırladı ve yağlı dumanlar yüzünden öksürerek yine küpeşteye koştu. Aşağıda tankerle Deniz Cadısı‘nın burnu arasındaki açıklık gitgide büyüyor, kurtarma gemisinin çektiği yükün ağırlığı tankerden uzaklaşmasına neden oluyordu.</p>

  <p class="calibre2">Nicholas küpeşteye çıktı ve bir an durduktan sonra atladı. Güverteye çarparken dişleri hızla birbirine vurdu. Bacağı altında bükülerek incindi. Bir kez yuvarlandıktan sonra elleriyle dizlerinin üstünde doğruldu.</p>

  <p class="calibre2">Altın Şafak’a baktı. Tankeri siyah dumanlar tümüyle kaplamıştı. Alevler ham petrolü ısıtıyor, daha çabuk yanmasını sağlıyordu. Kara duman sütununun arasından kırmızı alevler gökyüzüne yükseliyorlardı.</p>

  <p class="calibre2">Deniz Cadısı kurtulmak için hızla ayrılmaya çalışırken fırtınanın ilk dalgası onlara saldırdı. O arada dumanları da dağıtınca, tankerin yüksek kıç kasarası ortaya çıktı.</p>

  <p class="calibre2">Duncan Alexander tank güvertesindeki homurdanan cehennem alevlerinin yukarısında küpeşteye dayanmış duruyordu. Kollarını açmıştı ve yanıyordu. Elbisesi tutuşmuş, saçları bir meşaleden farksızdı. Orada alevlerden oluşmuş bir haç gibi duruyordu. Sonra yavaş yavaş kararıp büzüldü ve yaptırmış olduğu korkunç geminin yanan güvertesine devrildi. Kara dumanlar bir cenaze pelerini gibi onu sardı.</p>

  <p class="calibre1">Nicholas kasırganın homurtusunda sesini duyurabilmek için ağzını Jules Levoisin’in kulağına yaklaştırarak bağırdı. «Bizi tankerden iyice uzaklaştıramaz mısın?»</p>

  <p class="calibre2">Yan yana durmuş, tavandaki kollara tutunarak çılgınca sallanan teknede ayakta kalmaya çalışıyorlardı.</p>

  <p class="calibre2">Jules de haykırarak cevap verdi. «Makinelere tam yol verirsem çekme halatını koparırım.»</p>

  <p class="calibre2">Deniz Cadısı bir başının, bir kıçının üstünde yükseliyordu. Kaptan köprüsünden ilerisini görmek olanaksızdı, Sadece yeşil dalgalarla beyaz köpükleri seçebiliyorlardı.</p>

  <p class="calibre2">Kasırga yine bütün gücüyle onları yakalamıştı. Radar ekranına bakınca Altın Şafak’ın yanan karinasının kıçtan sadece yarım mil açıkta olduğunu görüyorlardı.</p>

  <p class="calibre2">Birden camlar simsiyah kesildi. Kaptan köprüsündeki ışıklar birer ateş parçası gibi parladı. Jules Levoisin dönünce, Nicholas, «Duman bulutu bu,» diye açıkladı. İçerisi hidrokarbon kokuyordu, çünkü yangın tehlikesine karşı Deniz Cadısı‘nın bütün lombozlarıyla vantilatör delikleri kapanmıştı. Temiz hava ana makine dairesinin üstündeki büyük Carrier ünitesi vantilatör aygıtları aracılığıyla her tarafa veriliyordu. «Altın Şafak’ın rüzgârını alıyoruz.»</p>

  <p class="calibre2">Korkunç bir rüzgâr Deniz Cadısı‘nın sancak tarafına doğru yatmasına neden oldu. Gemi birkaç dakika doğrulamayarak öylece kaldı. Mürettebat can havliyle bulabildiği yere sarılmıştı. Arkadaki ağır yük de geminin daha aşağıya doğru çekilmesine yol açıyordu.</p>

  <p class="calibre2">Fakat Deniz Cadısı her denize dayanabilecek şekside yapılmıştı. Fırtına bir an duraklar gibi olunca gemi güvertelerine dolan suları alarak doğruldu.</p>

  <p class="calibre2">Jules endişeyle gürledi. «Büyücü nerede?» Fransız iki geminin çarpışmasından korkuyordu. Dev gibi yükleri çeken iki geminin birbirlerine yakın yerde ve kasırgada manevra yapmaya çalışmaları korkunç bir karabasandı.</p>

  <p class="calibre2">Nicholas radara baktı. «On mil doğumuzda. Fırtınaya yakalanmadan yola çıktılar…»</p>

  <p class="scenebreak">***</p>

  <p class="calibre2">Nisanda bir sabah kurtarma gemisi Deniz Cadısı, Galveston açıklarında Altın Şafak’ın 3 numaralı tankını dört küçük kılavuz teknesine teslim etti. Onlar tankı Doğu Amex’in Houston’un altında kalan boşaltma rıhtımına götüreceklerdi.</p>

  <p class="calibre2">Denk Cadısı‘nın Kaptan David Allen’in yönetimindeki kardeş gemisi Büyücü de kırk sekiz saat önce aynı yerde 1 ve 2 numaralı tankları teslim etmişti.</p>

  <p class="calibre2">İki gemi Lloyds’un açık bono anlaşmasına göre 85.000 milyon dolar değerindeki ham petrolün yüzde yetmiş beşini kurtarmışlardı. Nicholas kurtarılan ham petrolün değerinin tanklarla birlikte en az 65.000 milyon dolar ettiğini saptamıştı. İki gemi de hâlâ onundu. Kurtarma ödülünün büyük payını da kendisi alacaktı. Henüz şirketini şeyhlere satmamıştı ama tankı Florida Boğazından Teksas’a götürürlerken, James Teacher her gün telaşla birkaç teleks çekmişti. Şeyhler anlaşmayı bir an önce imzalamak istiyorlardı. Fakat Nicholas onları bir süre daha bekletecekti. Nicholas, Deniz Cadısı‘nın açık köprüsünde durarak dev gibi tankı çekmeye çalışan dört küçük tekneye baktı.</p>

  <p class="calibre1">Bir yaprak sigarası yakıp kazandığı servet dışında neler elde ettiğini düşündü. Ham petrolün sadece dörtte biri denize dökülmüş ve bu da yanmıştı. Böylece canlılar da tehlikeye düşmemişlerdi.</p>

  <p class="calibre2">Şimdi ham petrol dolu tankları Doğu Amex’e teslim ediyordu. Ne yaparsa yapsın tankerlerin El Barras’ın kadmiyumlu petrolünü taşımasına engel olamazdı. Fakat hiç kimse bu konuda Duncan Alexander gibi dikkatsiz davranmaya kalkışamazdı artık.</p>

  <p class="calibre2">Artık ömrünce uğraşacağı işi biliyordu. İnsanların denizi zehirlemelerine engel olacaktı. Bunun için gerekli serveti vardı. Tom Parker de ona diğer olanakları sağlamıştı.</p>

  <p class="calibre2">Ömür boyu sürecek bu işte kiminle çalışacağını da biliyordu. Gözlerinin önünde, sonsuza dek yanında yürüyecek, yaşamına ışık ve neşe katacak olan altın saçlı genç kadın canlandı.</p>

  <p class="calibre2">«Samentha!»</p>

  <p class="calibre2">Bu adı yüksek sesle söyledi. Birden işe başlamak için sabırsızlandığını hissetti.</p>
</body>
</html>
