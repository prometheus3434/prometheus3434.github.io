<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="scenebreak">﻿</p>

  <p class="calibre1">Çeviren: Gülten Suveren</p>

  <p class="calibre1">Yayın Yılı: 2010</p>

  <p class="calibre1">Orjinal Adı: Hungry As The Sea</p>

  <p class="calibre1">ISBN:9752112452</p>

  <p class="whitespace">&nbsp;</p>

  <p class="calibre1">(C) Copyright: Wilbur Smith / ONK Ajansı /</p>

  <p class="calibre1">ALTIN KİTAPLAR / 1980</p>

  <p class="calibre2">Nicholas Berg projektörlerle aydınlatılmış rıhtımda taksiden inerek durup bir süre Büyücü‘ye baktı. Deniz yükseldiği için gemi taş iskelenin oldukça yukarısında kalıyordu.</p>

  <p class="calibre1">Bu yüzden tepesindeki kule gibi vinçler bile onu cüceleştirememişti. Kafasını bulutlandıran, kaslarının tutulmasına neden olan yorgunluğa karşın, yine de gemiye bakarken o eski gururu duydu adam. Büyücü yüksek burnu, uyumlu hatlarıyla daha çok zarif, tehlikeli bir savaş gemisini andırıyordu.</p>

  <p class="calibre2">Kasara çelikten ve kırılmaz camlardan oluşmuştu. Bu camların arkasında pırıl pırıl ışıklar yanıyordu. Kaptan köprüsünün geriye doğru uzanan biçimli kanatlarının üstü en acımasız havalarda, en öldürücü denizlerde çalışması gereken adamları korumak üzere kapatılmıştı. İkinci kumanda köprüsü de kıç güverteye bakıyordu. Usta bir gemici, oradan büyük vinçleri, çelik halat makaralarını yönetebilir, hidrolik sistemle çalışan palamarları kontrol edebilirdi. Yalpaya düşen bir tankeri ya da fırtınada ağır hasara uğramış bir transatlantiği çekebilirdi.</p>

  <p class="calibre2">Geminin karanlık gökyüzüne doğru yükselen çift kulesi, eski tip kurtarma teknelerindeki yassı bacaların yerini almıştı. Üst güvertedeki yangın topları da teknenin bir savaş gemisine daha da benzemesine neden olmaktaydı. Bu toplarla yanan bir geminin üstüne saatle bin beş yüz ton su sıkılabiliyordu. Kulelerden uzatılan kurtarma merdivenleri sayesinde gemiciler kolaylıkla bir başka tekneye geçebilirlerdi. Kulelerin gerisinde de küçük helikopter alanı vardı. Karinaya güverteler, yani geminin tamamı ateşe dayanacak biçimde kaplanmıştı. Böylece gemi, kazaya uğramış bir tankerin tutuşan petrolünün neden olduğu cehenneme dayanabilirdi.</p>

  <p class="calibre2">Nicholas Berg umutsuzluğunun, ruhunu kaplayan bitkinliğin biraz hafiflediğini hissetti ama vücudu hâlâ sancıyor, iskeleye doğru giderken yaşlı bir adam gibi yürüyordu.</p>

  <p class="calibre1">Hepsinin belasını versin, diye düşündü. Onu ben yaptım. Güçlü ve iyi bir gemi…</p>

  <p class="calibre2">Saat gece yarısını geçmişti fakat Büyücü’nün mürettebatı bulabildiği her yerden dışarısını gözetliyordu. Yağcılar bile haberi alınca makine dairesinden ayrılıp yukarıya çıkmışlar, kıçtaki güvertede dolaşıyorlardı.</p>

  <p class="calibre2">David Allen yanında baş makinistle, camlı kaptan köşkünde duruyordu. Elinde bavuluyla gölgeli rıhtımda ilerleyen yalnız adama bakmaktaydı. David hayranlık ve saygı dolu bir sesle, «Demek bu adam o,» dedi. Güverte birinci subayı güneşten sararmış saçlarıyla bir okul çocuğuna benziyordu.</p>

  <p class="calibre2">Baş makinist Vinny Baker düşmekte olan pantolonunu iki dirseğiyle yukarıya çekti. «Tanrının belası bir film yıldızı.» Büyük bir hor görüyle, «Burnu havada bir züppe,» diye söylendi.</p>

  <p class="calibre2">David yine hayranlığını belirten bir tavırla, «Jules Levoisin’in birinci süvarisiymiş,» dedi. «Üstelik de oldukça eski bir gemi kurtarmacı.»</p>

  <p class="calibre2">«O dediğin on beş yıl önceydi.» Vinny Baker dirseklerini pantolonundan çekip gözlüğünü burun köküne doğru itince pantolonu yine aşağıya doğru kaydı. «Ondan sonra da Tanrının belası yakışıklı bir kaptan ve mal sahibi oldu.»</p>

  <p class="calibre2">«Evet,» diye karşılık veren David Allen’in çocuğumsu yüzü biraz kırışır gibi olmuştu. Süvari ve mal sahibi denilen iki efsane yaratığının tek bir canavarda birleşmesini düşünüyordu. Şimdi o canavar Büyücü‘nün iskelesine tırmanmak üzereydi.</p>

  <p class="calibre2">Vinny, «Gidip onu yumuşak yerinden öpmelisin,» diye söylenerek uzaklaştı. İki güverte aşağıda kendi makine dairesi vardı. Orada ne süvariler, ne gemi sahipleri kendisine ilişebilirdi. Hemen oraya gidiyordu.</p>

  <p class="calibre2">David Allen giriş kaportasına eriştiğinde yüzü kızarmış, soluk soluğa kalmıştı. Yeni kaptan iskelenin ortasına geldiği sırada başını kaldırdı. Güverte birinci subayına bakarak ilerleyip gemiye girdi.</p>

  <p class="calibre2">Nicholas Berg ortadan biraz uzundu. Fakat çok uzunmuş izlenimini veriyordu. Mavi kaşmir ceketin altındaki omuzlar geniş ve güçlüydü. Şapka giymemişti; çizgisiz geniş alnından geriye doğru taranmış koyu renk saçları çok gürdü. Burnu irice, yüzü kemikli, çenesi küttü. Gözleri biraz çukura kaçmış, altlarında mavimsi gölgeler belirmişti. Fakat David. Allen’i asıl şaşırtan adamın soluk yüzü oldu. Sanki şahdamarı kesilip kanı akıtılmıştı. Ancak öldürücü bir hastalığa yakalanan ya da çok bitkin düşen birinin rengi bu denli solgun olabilirdi. David, Christy Nakliyatın Altın Prensinin böyle olacağını ummamıştı. Dünyanın dört köşesindeki gazete ve dergilerde resimlerini gördüğü yüz değildi bu Şaşkınlığı yüzünden âdeta dili tutulmuş bir halde durup ona baktı.</p>

  <p class="calibre2">Nicholas Berg hafif sesle, «Allen?» dedi. Sesi yumuşak ve düzgündü. Vurgusuz konuşuyordu. Bu seste şaşılacak bir derinlik ve titreşim vardı.</p>

  <p class="calibre2">«Evet, efendim. Gemiye hoşgeldiniz, efendim.»</p>

  <p class="calibre2">Yeni kaptan gülümseyince yüzündeki hastalık ve yorgunluğun neden olduğu çizgiler silindi. Eli serindi ama el sıkışı David’i şaşırtacak kadar güçlüydü.</p>

  <p class="calibre2">David onun elindeki Louis Vuitton bavulu aldı. «Size yerinizi göstereyim, efendim.»</p>

  <p class="calibre2">Nick Berg, «Yolu biliyorum,» diye cevap verdi. «Bu geminin planını ben çizdim.»</p>

  <p class="calibre2">Kaptan gündüz kamarasında dururken ayaklarının altında güvertenin oynadığını hissetti. Oysa Büyücü iskeleye bağlı ve sabitti. Bacak kasları titriyordu. «Cenaze töreni iyi oldu mu?»</p>

  <p class="calibre2">«Cesedi yaktılar, efendim. Kendisi öyle istemişti. Küllerin eve, Mary’e gönderilmesi için gerekeni yaptım. Mary onun karısıydı, efendim.»</p>

  <p class="calibre2">Nick Berg, «Biliyorum,» diye cevap verdi. «Londra’dan ayrılmadan önce onu gördüm. Vaktiyle Mac’le aynı gemide çalışmıştık.»</p>

  <p class="calibre2">«Bana anlatmıştı. Bununla övünürdü.»</p>

  <p class="calibre2">Nick süvari dairesine göz atarak, «Onun bütün eşyalarını topladınız mı?» diye sordu.</p>

  <p class="calibre2">«Evet, efendim. Burada hiçbir şeyi kalmadı.»</p>

  <p class="calibre2">«İyi bir insandı.» Nick ayakta sallanarak özlemle divana baktı. Fakat yatacak yerde iskele tarafına gidip rıhtıma bir göz attı. «Bu iş nasıl oldu?»</p>

  <p class="calibre2">«Raporumda…»</p>

  <p class="calibre2">«Anlat!» Nicholas Berg’in sesi bir kırbaç gibi şaklamıştı.</p>

  <p class="calibre2">«Ana çekme halatı ayrıldı, efendim. O kıç güvertedeydi. Halat bir kamçı gibi inerek başını uçurdu.»</p>

  <p class="calibre2">Nick bir an sessiz durdu. Bir çekme halatının gerilim yüzünden ayrıldığını bir kez görmüştü. O olayda üç adamı öldürmüştü halat. «Pekâlâ.» Bir an durakladı. Bitkinlik onu ağırlattırmış, yumuşamasına neden olmuştu. Mac’in yerine başka birini yollayacak yerde neden kendisinin geldiğini anlatmak istiyordu. Yenilmiş, dizüstü çökmüş ve ruhunun derinliklerine kadar yorulmuştu. Biriyle dertleşmenin yararı olabilirdi. Tekrar sallandı, sonra kendisini zorlayarak bu istekten vazgeçti. Ömründe hiç anlayış isteyerek sızlanmamıştı.</p>

  <p class="calibre2">«Pekâlâ,» diye yineledi. «Lütfen subaylarından benim için özür dile. Son iki haftadır pek uyuyamadım. Heathrow’dan buraya uçakla gelmek de her zamanki gibi bir felaketti. Onlarla sabah konuşacağım. Aşçıya bir tepsiyle yemeğimi yollamasını söyle.»</p>

  <p class="calibre2">Aşçı kar gibi beyaz önlükle sahneye yakışacak bir şef bonesi giymiş dev gibi bir adamdı. Nick yanındaki masaya tepsiyi bırakan aşçıya bakakaldı. Adam omuzlarına kadar inen, berberde yapılmış saçlarını sağa toplamış ve delik olan sol kulak memesine küçük bir pırlanta küpe takmıştı. Tepsinin üstündeki peçeteyi bir erkek gorilinki kadar kıllı olan eliyle kaldırdı. Fakat sesi genç bir kızınki gibi tatlıydı; uzun, kıvırcık kirpikleri yanaklarını gölgeliyordu.</p>

  <p class="calibre2">«Nefis bir çorba ve bir pot-au feu yaptım. Özel yemeklerimden biri. Bayılacaksın.» Geri çekilerek kocaman ellerini kalçalarına dayayıp Nick Berg’i süzdü. «Ancak gemiye ayak bastığın an sana baktım ve neye gereksinmen olduğunu anladım.» Bir sihirbaz gibi önlüğünün cebinden küçük bir şişe viski çıkardı. «Yemeğinle bundan biraz iç. Sonra da girip yatağına yat, zavallı şekerim.»</p>

  <p class="calibre2">O güne dek hiçbir erkek Nicholas Berg’e ‘şekerim’ dememişti, Ama aşçıya karşılık veremeyecek kadar ağırlaşmıştı dili. Uzaklaşan adamın arkasından bakarak bitkin bitkin gülümsedi, sonra elindeki şişeyi tarttı. «Allah kahretsin, buna gerçekten ihtiyacım var,» diye mırıldanarak bir bardak bulmaya gitti. Bardağa yarısına kadar içki doldurup kanepeye döndü. Viskiyi yudumlarken çorba kasesinin kapağını açtı. Yemeğin mis gibi kokusu ağzını sulandırmıştı. Midesindeki sıcak yemek ve içki son gücünü de yok etti. Nicholas Berg ayakkabılarını çıkarıp sendeleyerek gece kamarasına gitti.</p>

  <p class="calibre2">Uyandığı zaman öfkeliydi. Sen iki haftadır hiç kızmamıştı ve bu da ne denli umutsuz olduğunu gösteriyordu.</p>

  <p class="calibre1">Traş olduğu zaman aynadaki çok soluk ve çökük yüz ona hâlâ yabancıydı. Lombozdan süzülen güneş ışığı şakağına vurunca ilk kez kır telleri fark etti. Belki o güne dek saçlarına dikkat etmemiş ya da bunlar yeni belirmişti. Kırk, diye düşündü. Gelecek haziranda kırkıma basacağım.</p>

  <p class="calibre2">Bir erkeğin kırkına gelmeden önce büyük dalgayı yakalayamazsa bir daha bunu başaramayacağına inanırdı.</p>

  <p class="calibre2">Bu durumda, otuzundan önce büyük dalganın üstünde hızla ilerleyip yükselen ve kırkına varmadan aşağıya, kaynayan suların içine düşen bir adam için kurallar neydi? Nick aynada kendisini süzerken içindeki öfkenin biçim değiştirdiğini, yönlenip işe yarar hal aldığını hissetti.</p>

  <p class="calibre2">Duş yapıp giyinerek özel merdiveninden üst güverteye çıktı. O anda hızla esen rüzgâr ıslak saçlarını yüzüne yapıştırdı. Güneydoğudan gelen rüzgâr beş kuvvetindeydi; kentin ve limanın tepesinde kalan dağın üstünden esiyordu.</p>

  <p class="calibre1">Nick üstü düz dağa bakarak, «Fırtınalar Burnu,» diye mırıldandı. Bu korunan rıhtımdaki sular bile kaynayıp beyaz beyaz köpürüyordu.</p>

  <p class="calibre2">Afrika’nın güney ucu dünyanın en tehlikeli sularından birine doğru uzanmaktaydı. Burada iki okyanus, Point Burnunun kayalık tepelerinin orada hızla birbirine gidiyor, sonra dalgalar halinde Agulhas kıyısına çarpıyordu. Burada rüzgârla akıntı sonsuza dek sürüp giden bir savaşa tutuşmuştu. Beklenmedik dalgaların doğduğu yerdi burası. Gemiciler buna ‘yüzyılık dalga’ derlerdi. Çünkü istatistiklere göre bu dalganın yüzyılda bir gözükmesi gerekiyordu. Fakat yüzyıllık dalga doğmak için her an Agulhas kıyısının açığında rüzgâr ve akıntının uygun şekilde birleşmesini beklemekteydi. Dalga boyu otuz, otuz beş metreye varırdı.</p>

  <p class="calibre2">Nick bu sularda pek çok geminin kaybolduğunu biliyordu. Bununla birlikte dünyanın en kalabalık su yollarından biriydi bu. Tankerler Basra Körfeziyle batı dünyası arasında durmadan işlerlerken bu kayalık burnu dönüp geçiyorlardı. Oysa ne denli büyük olurlarla olsunlar, o süper tankerler kadar zayıf tekneler bulunamazdı. Bunlar çok büyük, hantal, zayıf ve değerliydiler. Nick farkına varmadan dudaklarını yaladı. Yüklü büyük bir tankerin değeri otuz milyon dolardı. Bu yüzden Büyücü‘yü Kap’a getirmişti. Birden güçlendiğini, heyecanlandığını hissetti.</p>

  <p class="calibre2">Evet, o büyük dalgadan aşağıya düşmüştü. Artık yukarıda değildi, yarışmıyordu. Köpüklü, beyaz suların içine düşmüştü. Ama başı suyun üstüne çıkmıştı ve bir dalganın yaklaştığını hissediyordu. Onu yakalayıp üstüne çıkacağını, yarışacak güce hâlâ sahip olduğunu biliyordu.</p>

  <p class="calibre2">Yüksek sesle, «Bunu bir kez yaptım,» dedi. «Allah kahretsin bir kez daha yapabilirim.» Sonra kahvaltı için aşağıya indi.</p>

  <p class="calibre2">Yemek salonuna girdiği an kimse onu fark etmedi.</p>

  <p class="calibre1">Adamlar bir konuya dalmışlardı. Baş makinist, Lloyds Listesi’nin eski bir sayısını bulmuş, baş sayfadaki yazıyı yüksek sesle okuyordu. Nicholas onun bu eski gazeteyi nereden bulduğunu merak etti.</p>

  <p class="calibre2">«Yeni yönetim kurulu başkanı ve üyeler yazılı bir bildiride bulunarak Christy Nakliyata on beş yıl sadakatle hizmet eden Mr.Nicholas Berg’i övmüşlerdir.»</p>

  <p class="calibre2">Beş subay kahvaltıyı unutmuş, heyecanla dinliyorlardı ama David Allen başını kaldırınca, kapıda duran adamı gördü. «Sayın süvarimiz,» diye bağırarak ayağa fırlarken, Vinny Baker’in elindeki gazeteyi de çekip masanın altına soktu. «Efendim, size Büyücü‘nün subaylarını tanıtmama izin verin.»</p>

  <p class="calibre2">Genç subaylar sıkılıp çekinerek Nicholas Berg’in elini sıktılar, sonra soğumuş kahvaltılarını sessiz sedasız yemeye koyuldular. Nick Berg o kasvetli sessizlikte uzun masanın başındaki yerini aldı. David Allen de buruşmuş gazetenin üstüne oturdu.</p>

  <p class="calibre2">Kamarot yemek listesini yeni süvariye verip kısa süre sonra elinde haşlanmış meyve dolu bir kâseyle döndü. Nick yumuşak sesle, «Ben haşlanmış bir yumurta istedim,» diyecek oldu. O anda bembeyaz önlüklü, boneli aşçı kuzine kapısında belirdi.</p>

  <p class="calibre2">«Denizcilerin baş derdi kabızlıktır, kaptan. Ben subaylarıma iyi bakarım. O meyveler hem lezzetli, hem de sana iyi gelecek. Şimdi yumurtalarını yapıyorum, Şekerim ama önce meyvemi ye.» Adam gözden kaybolurken kulağındaki pırlanta parladı.</p>

  <p class="calibre2">Nick o tatsız sessizlikte adamın arkasından bakakalmıştı.</p>

  <p class="calibre2">Altında Lloyds Listesi hışırdayan, beyaz yüzü kızarmış David Allen, «Fevkalade bir aşçı,» diyebildi. «Angel istediği transatlantikte iş bulabilir.»</p>

  <p class="calibre2">Başmakinist tehdit eder gibi söylendi. «Büyücü‘den ayrılacak olursa mürettebatın yarısı da onunla birlikte gidecektir. Ben de öyle.»</p>

  <p class="calibre2">Nick Berg konuşmayı izlemek için nazik bir tavırla başını çevirdi.</p>

  <p class="calibre1">David Allen baş makinistle konuşuyordu. «Doktor sayılır o.»</p>

  <p class="calibre2">Baş makinist ciddi ciddi, «Edinburg Tıp Fakültesinde beş yıl okumuş,» diye başını salladı.</p>

  <p class="calibre2">«İkinci subayın bacağını nasıl alçıya aldığını anımsıyorsun, değil mi? Gemide bir doktor bulunması çok yararlı.»</p>

  <p class="calibre2">Nick kaşığını alarak meyvadan bir parça tattı. Bütün subaylar dikkatle onu süzüyordu. Nick bir lokma daha aldı.</p>

  <p class="calibre1">David Allen sonunda ona hitap etti. «Onun reçellerini yemelisiniz. Tam anlamıyla Cordon Bleu.»</p>

  <p class="calibre2">Nick, «Bu öğütleriniz için teşekkür ederim, beyler,» diye gülümsedi. «Fakat biriniz lütfen Angel’a söylesin. Bir daha bana ‘şekerim’ diyecek olursa o acayip bonesini kulaklarına geçiririm.»</p>

  <p class="calibre2">Subaylar rahat soluk alarak gülüşürlerken Nick, David Allen’e döndü. «Liste’nin eski sayısıyla işin kalmadı sanırım. Ona bakmama izin verir misin?»</p>

  <p class="calibre2">David istemeye istemeye doğrulup gazeteyi aldı. Nick ifadesiz gözlerle buruşmuş sayfalardaki başlıklara bakarken yine gerilim dolu bir sessizlik oldu,</p>

  <p class="calibre2">CHRISTY NAKLİYATIN ALTIN PRENSİ TAHTINDAN İNDİRİLDİ</p>

  <p class="calibre2">Nicholas bu addan nefret ederdi. İhtiyar Arthur Christy on iki yıl önce gemilerinin adlarının başına ‘altın’ sözcüğünü eklemeyi uygun bulmuştu. Bu yüzden aynı adı Nick’e de takmışlardı.</p>

  <p class="calibre2">CHRISTY’NİN YÖNETİM KURULU BAŞKANLIĞINA ALEXANDER GELDİ</p>

  <p class="calibre2">Nick o adama duyduğu nefretin şiddetine şaştı. Sürünün başına geçmek isteyen iki boğa gibi çarpışmışlar, Duncan Alexander taktikleri sayesinde kazanmıştı. Arthur Christy vaktiyle, «Günümüzde kimse bir şeyin doğru olup olmadığına aldırmıyor,» demişti. «Sadece işe yarar mı ve bu numarayı yapabilir miyim, diye düşünüyorlar.» Duncan için bu numara işe yaramış ve bunda1 çek da başarılı olmuştu.</p>

  <p class="calibre2">«Mr Nicholas Berg genel müdürü olduğu Christy Nakliyatı küçük bir çekme ve kurtarma şirketi olmaktan çıkarıp dünyanın beş büyük gemi taşımacılığı şirketinden biri haline getirmiştir. 1968’de Arthur Christy ölünce, Mr.Nicholas Berg onun yerine yönetim kurulu başkanı olmuş ve şirketi inanılmayacak şekilde büyütmeye devam etmiştir. Günümüzde Christy Nakliyatın sahip olduğu şilep ve tankerlerin tonilatosu 250.000’i geçmektedir. Bu arada şirket. 1.000.000 tonluk dev tanker Altın Şafak’ı ela yaptırmaktadır. Bu, suya indirilen en büyük gemi olacaktır.</p>

  <p class="calibre2">Mr.Nicholas Berg, Mr Arthur Christy’nin tek çocuğu olan Miss Chantelle Christy’le evliydi. Fakat evlilik geçen eylülde boşanmayla sonuçlanmıştır. Eski Mrs. Berg de Christy Nakliyatın yeni yönetim kurulu başkanı Mr.Duncan Alexandere evlenmiş bulunmaktadır.»</p>

  <p class="calibre2">Nick yine midesinin bulandığını hissetti ve gözlerinin önünde o kadın belirdi. Artık onu düşünmek istemiyor fakat hayalini bir türlü kovamıyordu. Chantelle bir alev kadar parlak ve güzeldi. Tıpkı bir alev gibi onu tutmaya olanak yoktu. Kadın giderken her şeyi ama her şeyi alıp götürmüştü. Ondan nefret etmesi gerekirdi. Nick’in yaşamına anlam veren işini ve çocuğunu götürdü. Nick çocuğunu anımsayınca kadından nefret eder gibi oldu. Gazete elinde hafifçe titredi. Sonra beş erkeğin kendisine bakmakta olduğunu fark etti. Yüzünden duygularının okunmadığını anlayınca da şaşmadı. On beş yıl dünyanın en yüksek talih oyunlarından birinde oynayan kimse için yüzden duyguların okunmaması gerekliydi.</p>

  <p class="calibre2">Şirketten ayrılırken Duncan Alexander onun elindeki 100.000 Christy Nakliyat hissesini istemişti. Bu kadar hisseyle şirketi kontrol etmek olanaksızdı. Chantelle’in bir milyon hissesi vardı. Yine babasının kurduğu tröst şirkete bir milyon hisse bırakmıştı. Nick’in elindeki hisse büyük değildi ama bu sayede sesini doyurabiliyordu. Hem bunların hepsini de kendi parasıyla almıştı. Ömründe ona hiç kimse bir şey vermemişti zaten. Aylıklarını, aldığı ikramiyeleri bu hisselere yatırmıştı. Şimdi bunların değeri üç milyon dolardı. Baba Christy ve kızının Altmış milyon dolar kazanmasını sağlayan biri için bu pek küçük bir ödül sayılırdı.</p>

  <p class="calibre2">Duncan onun hisselerini alabilmek için bir yıl uğraşmış, soğuk bir nefretle pazarlık etmişlerdi. Daha Duncan, Leadenhall Caddesindeki Christy binasına geldiği gün birbirlerinden nefret etmişlerdi. İhtiyar Christy’nin son dâhi çocuğuydu o. Duncan, International Electronics Şirketinin mali danışmanı olarak büyük zafer kazanmıştı.</p>

  <p class="calibre2">Sonunda Duncan Alexander, Nick’in hisse senetleri dışında, her şeyi kazanmış, güçlü duruma erişince de bunları almak için pazarlığa girişmişti. Christy Nakliyatın bütün yedek akçesini harcayıp Nick’i zor duruma düşürmüş, yavaş yavaş gerilemesini sağlamıştı. Sonunda Nick yenilip hisse senetlerine karşılık tehlikeli bir işi, Christy Nakliyatın bir yan kuruluşu olan Christy Çekme ve Kurtarma Şirketini kabul etmişti. Kendisini on beş round dayak yiyen bir boksör gibi hissediyordu ama yeterince dayanabilmiş, sonunda da sadece kendisine ait bir şeyle ayrılabilmişti.</p>

  <p class="calibre2">Nicholas Berg gazeteyi indirince subaylar telaşla kahvaltılarına devam ettiler. «Bir subay eksik.»</p>

  <p class="calibre2">Dave Allen, «Sadece Trog, efendim,» diye açıkladı.</p>

  <p class="calibre2">«Trog mu?»</p>

  <p class="calibre2">«Telsizcimiz, efendim. Speers… Kendisine Troglotid adini taktık..»</p>

  <p class="calibre2">«Bütün subayların hazır bulunmasını isterim.»</p>

  <p class="calibre2">Vinny Baker, «O hiçbir zaman mağarasından çıkmaz,» diye açıkladı.</p>

  <p class="calibre2">«Pekâlâ. Onunla daha sonra konuşacağım.»</p>

  <p class="calibre2">Beş genç adam hevesle beklemeye başladı. Hatta sert Avusturyalı rolü yapan Vinny Baker bile ilgisini gizleyemedi.</p>

  <p class="calibre2">«Size yeni durumu anlatmak istiyordum. Baş makinist herhalde bir yıl önce haberi alamayanları düşünerek size bu yazıyı okumak lütfunda bulundu.»</p>

  <p class="calibre2">Kimse bir şey demedi. Vin Baker kaşığıyla oynuyordu.</p>

  <p class="calibre2">«Artık Christy Nakliyatla ilginiz kalmadığını biliyorsunuz. Christy Çekme ve Kurtarma Şirketi bana ait şimdi. Bu tümüyle bağımsız bir şirket oldu. Adını da değiştirdim. Okyanus Çekme ve Kurtarma Şirketi olarak bilinecek.»</p>

  <p class="calibre2">Bunun için ağır, hem de çok ağır bir bedel ödemişti. Üç milyon değerindeki Christy hissesi karşılığında ne aldığını sadece Tanrı biliyordu. Ama ölecek kadar yorulmuştu.</p>

  <p class="calibre2">«İki gemimiz var. Altın Büyücü ve henüz tersanede olan kardeşi Altın Cadı.»</p>

  <p class="calibre2">Şirketin bu iki gemi yüzünden ne kadar borca girdiğini de biliyordu. Uykusuz geçen uzun gecelerde bu borçları düşünüp üzülmüştü. Kağıt üstünde şirketin net değeri dört milyon dolardı ama bu kazanç sadece kâğıt üstünde kalıyordu. Şirketin borcu dört milyon dolara yakındı. Eğer bu borçların faizlerini ödemeyi bir ay geciktirecek olursa… Bu düşünceyi hemen kafasından kovdu. Çünkü o zaman gemiler satılır, şirket beş para etmez, kendisi de iflas ederdi.</p>

  <p class="calibre2">«İki geminin adı da değişti. Bunlar sadece Büyücü ve Deniz Cadısı. Bundan böyle Okyanus Kurtarmada ‘altın’ pis bir söz sayılacak.»</p>

  <p class="calibre2">Adamlar güldüler ve sıkıcı hava dağıldı. Nick krokodil tabakadan siyah bir yaprak sigarası alarak yaktı. «Deniz Cadısı sefere başlayana dek bu gemiyi ben yöneteceğim. Kardeş gemi yakında sefere girecek. O zaman terfi edenler olacak. Büyük bir petrol donanımını çekme işi var. Avusturalya’da Bight’den donanımı alıp Güney Amerika’ya götüreceğiz. Hepiniz bu büyük işin içindesiniz.»</p>

  <p class="calibre2">Adamlar heyecanla kımıldandılar. Kazanacakları ödülden böyle üstü kapalı söz edilmesi bile onları canlandırmıştı.</p>

  <p class="calibre2">«Evet, durumumuz?..» Nick baş makiniste baktı. Adam bu soru bir hareketmiş gibi hızla burnunu çekti.</p>

  <p class="calibre2">Sonra aynı anda pantolonunu çekip gözlüğünü itmeye çalışarak konuştu. «Her bakımdan denize hazırız.»</p>

  <p class="calibre2">Nick, David Allen e baktı. Güverte birinci subayının çocuksu yüzüne henüz alışamamıştı. Onun on yıldır açık deniz kaptanı olduğunu biliyordu. Allen otuzunu geçmişti. Hem Büyücü‘nün eski süvarisi Mac Donald onu kendi eliyle seçmişti. Bu yüzden işinde iyi olmalıydı. Fakat çabuk kızaran, çizgisiz beyaz yüzü ve karışık sarı saçları ona bir kolejli havası veriyordu.</p>

  <p class="calibre2">David atıldı. «Bazı kumanyaları bekliyorum, efendim. Bugün teslim edeceklerine söz verdiler. Fakat hiçbiri pek önemli sayılmaz. Gerekirse bir saat içinde yola çıkabilirim.»</p>

  <p class="calibre2">«Pekâlâ.» Nick ayağa kalktı. «Gemiyi tam dokuzda teftiş edeceğim. Kadınları tekneden indirseniz iyi olur.» Kahvaltı boyunca mürettebat kamaralarından gelen hafif kadın seslerini duymuştu.</p>

  <p class="calibre2">Nick salondan çıktığı sırada Vin Baker onun duyması için sesini iyice yükseltti. Sözde Kraliyet Donanmasındakilerin vurgusuyla konuşuyordu. «Dokuzda, dostlarım. Aman ne harika değil mi?»</p>

  <p class="calibre2">Nick adımlarını ağırlaştırmadan ilerlerken kendi kendine güldü. Bu Avusturalyalılara özgü bir adetti. Sonuç alana dek insanı iğnelerlerdi. Bunda bir kötülük yoktu. Sadece karşılaştıkları erkeği tanımak isterler, yumruklar ve tekmeler durunca ya tam anlamıyla dost ya da düşman olurlardı. Çoktandır sert erkeklerle, oyun ve numaraya yanaşmayan dürüst, haşin erkeklerle karşılaşmamıştı. Bu yenilik onu canlandırıyordu. Belki de ona gerekli olan deniz ve gerçek erkeklerle dostluktu. Bir kavgayı hayal edince birden cesaretlendiğini, adımlarının sıklaştığını hissetti.</p>

  <p class="calibre2">Basamakları üçer üçer atlayarak yukarıya çıkıp kaptan köprüsüne gitti. Ansızın kendi dairesinin karşısındaki kapı açıldı. Oradan ucuz Hollanda purolarının pis kokusu gelirken, tarih öncesinden kalma bir sürüngeninkine benzeyen bir baş uzandı. Bu yüz çok soluk, çizgili ve kırışıktı. Gözler de bir deniz kaplumbağasınınki gibi küçük ve parlaktı. Açılan telsiz edasının kapısıydı. Bu, kaptan köprüsüyle de bağlantılı ve süvarinin gündüz kamarasının iki adım ötesindeydi.</p>

  <p class="calibre2">Nick, Mac’in telsiz subayı hakkında söylediklerini anımsadı. «Onun kadar insanlardan uzak duran bir herifçioğlu daha görmedim. Fakat aynı anda sekiz değişik frekansı dinleyebiliyor. Bunu uykusunda bile yapabilir. Namussuzun teki ama denizde dolaşan en iyi telsizci.»</p>

  <p class="calibre2">Trog ince, yakınır bir sesle konuştu. «Kaptan, ‘bütün gemilere işareti’ veriliyor.»</p>

  <p class="calibre2">Nick ensesinde tüylerin diken diken olduğunu hissetti. «Enlem ve boylam neymiş?»</p>

  <p class="calibre2">«72 derece 16 dakika güney ve 32 derece 12 dakika batı.»</p>

  <p class="calibre2">Nick kalbinin deli gibi çarptığını duyuyordu. Bu yüksek enlem derecelerinde göz uzanabildiğine giden boş yerler vardı. Bu rakamlar bile korkunç ve meşum geliyordu insana. Hangi gemi orada olabilirdi? Geminin Ümit Burnunun güneybatısında, Gough ve Bouvet Adasının gerisindeki, Weddell Denizinde olduğu anlaşılıyordu.</p>

  <p class="calibre2">Trog’un peşi sıra telsiz odasına girdi. Bu parlak, güneşli, rüzgârlı günde kamara bir mağara kadar karanlık ve kasvetliydi. Lombozların kalın, yeşil perdeleri kapatılmıştı. Tek ışık aygıtlardan geliyordu. Burada Christy Nakliyatın serveti sayesinde satın aldızı en modern aygıtlar, yüz bin dolarlık elektronik sihir vardı.</p>

  <p class="calibre2">Trog döner koltuğuna oturup yaşlı bir cin gibi düğmeJeri çevirdi. Parazitler arasından morsun yüksek sesini duydular.</p>

  <p class="calibre2">Nick, «Kopyasını ver,» deyince, Trog ona bir bloknot uzattı. Nick hemen okudu:</p>

  <p class="calibre2">«GTMZ. C603 GSA 72 DERECE 12 DAKİKA G. 32 DERECE 12 DAKİKA B. Yardım edecek durumdaki bütün gemiler lütfen cevap verin. CTMZ»</p>

  <p class="calibre2">Nick’in ‘CTMZ’ sinyalinin kime ait olduğunu anlaması için telsiz rehberine bakmasına gerek yoktu. Dev bir yumruk gibi göğsünü bastıran şeyden kendisini kurtarmak için büyük çaba harcadı. O anı daha önce de yaşamış gibiydi.</p>

  <p class="calibre1">Her şey inanılmayacak kadar uygundu? Sezgisine güvenmekten vazgeçerek kafasıyla karar verebilmek için kendini zorladı. Arkada subayların sesini duydu. Kumanda köprüsündeki sesler hafif olmakla birlikte gerilim doluydu.</p>

  <p class="calibre1">Adamlar yemek salonundan çıkıp gelmişlerdi. Nick, Tanrım, diye düşündü. Nasıl anladılar? Çabucak… Sanki gemi ayaklarının altında canlanmış, beklenti içinde heyecanla titriyordu.</p>

  <p class="calibre2">Kumanda köprüsünün kapısı yana kayarak açıldı. David Allen elinde bir Lloyds Gemi Kayıt kitabıyla eşikte belirdi. «CTMZ Altın Maceracı‘nın sinyali, kaptan. 1975’de Bermuda’ya kaydettirilmiş, yirmi iki bin tonluk. Sahibi Christy Nakliyat.»</p>

  <p class="calibre2">Nick başını salladı. «Teşekkürler.» O gemiyi çok iyi biliyordu, kendisi ısmarlamıştı. O zaman transatlantik tam Altmış iki milyon dolara mal olmuştu. Sen derece güzel ve zarif bir tekneydi. Zengin müşterileri dünyanın egzotik köşelerine taşıyordu. Altın Maceracı. Geopagos Adalarından, Amazon’a, Pasifik Adalarından Antartika’ya gidiyordu. Gemide gidilecek yerlerle ilgili konuşmalar yapan bilimadamları da bulunurdu. Hâlâ kazanç getiren pek az transatlantikten biriydi ve şimdi yerdim istiyordu.</p>

  <p class="calibre2">Nicholas, Trog’a döndü. «Gemi bu istekten önce sinyal verdi mi?»</p>

  <p class="calibre2">«Gece yarısından beri şirketine şifreli mesajlar yolluyor. Devamlı sinyal verdiği için onu izledim.»</p>

  <p class="calibre2">Nick, «Bunları banda aldın mı?» diye sorunca, Trog telsize bağlı teypi çalıştırdı. Telsiz odasında gece yarısından beri kaydedilen şifreli mesajlar yankılanırken, öte yanda bir makinenin tuşlar: hareket etti ve üstünde yazılar olan ince bir kâğıt şerit ortaya çıktı.</p>

  <p class="calibre2">Duncan Alexander, Christy Nakliyatın şifresini değiştirmiş miydi? Nick bunu merak ediyordu. Aslında gemileri bilen biri için böyle olması gerekirdi. Bir şirket önemli bir adamını kaybedince hemen şifreyi değiştirirdi. Duncan da Nick Berg’i kaybetmişti. Onun için şifreyi değiştirmiş olması gerekirdi. Arno Duncan denizci değildi. O sadece hesap ve kâğıt üstündeki işlemleri bilen biriydi. Sayıları düşünür, çelik ve deniz suyundan anlamazdı. ?</p>

  <p class="calibre2">Duncan şifreyi değiştirmişse bunu asla çözemezlerdi. Hatta ellerindeki Decca’yla bile bunu yapamazlardı. Aslı altı harfe bağlı olan bu şifreyi Nick yapmıştı. Her kullanışta harflerin değerinin değiştiği, başkalarının çözemeyeceği bir şifreydi bu.</p>

  <p class="calibre2">Nick elinde şifre kâğıdıyla karanlık, pis kokulu telsiz odasından fırladı. En modern aygıtlarla donanmış olan kumanda köprüsünde durdu. Burada eski tip dümenin yerini tek bir çelik kol almıştı. Ayrıca dümen otomatik pilota da bağlanabiliyordu. Dümenci, kumanda köprüsünün istediği yerinde durup gemiyi yönetebilirdi.</p>

  <p class="calibre2">Işıklı göstergeler süvariye geminin o anda içinde bulunduğu durumu ayrıntılarıyla açıklıyordu. Dipte, baş ve kıç arasındaki hız, baş ve kıç arasında sudaki hız, rüzgârın yönü ve gücü, yani gemiyle ilgili tüm bilgileri bu göstergelerden anlamak olasıydı. Nick bu gemiyi Christy’nin, parasıyla yaptırmış ve hiçbir masraftan kaçınmamıştı.</p>

  <p class="calibre2">Nick büyük Decca Satellite Navaid bilgisayarı çalıştırdı. Şifrenin altı harften oluşan aslını bilgisayara verdi. Bunu elindeki şifre izledi. Decca şifreyi çözmeye hazırdı artık. Ama Duncan mutlaka şifreyi değiştirmiş olacaktı. Sonra aygıttan çıkan kâğıda baka kaldı:</p>

  <p class="calibre2">« Maceracı‘nın süvarisinden Christy Nakliyata. 2216 GSA. 72 DERECE 16 DAKİKA G. 32 DERECE 05 DAKİKA B. Geminin sancak tarafında, ortada, su altında aysberg hasarı oldu. Önlem olarak ana makineleri durduruyorum. Hasarı incelerken yardımcı jeneratörler çalıştırıldı. Ayrılmayın.»</p>

  <p class="calibre2">Demek Duncan şifreyi değiştirmeye gerek görmemişti. Nick krokodil tabakasını araştırdı. Yaprak sigarasını yakarken eli hiç titremiyordu. Hoş kokulu dumanı ciğerlerine çekti.</p>

  <p class="calibre2">Arkasından David Allen, «Yer saptandı,» dedi. Güverte birinci subayı Antartika’nın haritasını açıp konumu işaretlemişti. David Allen o anda usta bir profesyonel olmuş, yanakları kızaran kolejliden eser kalmamıştı.</p>

  <p class="calibre2">Nick haritaya bir göz atınca Maceracı‘nın bulunduğu yerin üstünde kalan noktalarla işaretli buz hattını gördü. Antartika buz ye kayalardan oluşmuş acımasız parmaklarıyla gemiyi yakalamaya çalışıyordu.</p>

  <p class="calibre2">O sırada Decca yanıtı da çözerek verdi:</p>

  <p class="calibre2">«Christy Nakliyattan Maceracı‘nın süvarisine. 2222 GSA Bekliyoruz.»</p>

  <p class="calibre2">Bunu izleyen mesaj hemen hemen iki saat sonra verilmişti:</p>

  <p class="calibre2">« Maceracı‘nın süvarisinden Christy Nakliyata. 0005 GSA. 72 derece 18 dakika G. 32 derece 05 dakika B. Suya engel olundu. Ana makineleri yeniden çalıştırdık. Yeni rotamız CAPETOWN.. Hız 8 mil. Ayrılmayın.»</p>

  <p class="calibre2">Dave Allen elinde gönye ve benzerleriyle çalışıyordu. «Transatlantik ana makineleri durdurduğu zaman güney güneydoğuya doğru otuz dört deniz mili kadar sürüklenmiş. Orada korkunç bir rüzgâr ya da büyük bir akıntı olmalı.» «Diğer güverte subayları sessiz ve endişeliydi. Hiçbiri Decca’nın başındaki süvariye yaklaşmaya cesaret edemiyordu ama rütbelerine göre kumanda köprüsünde sıralanmış, hasar gören büyük geminin dramını izliyorlardı.</p>

  <p class="calibre2">Daha sonraki haber saatler sonra verilmesine karşın bilgisayardan hemen çıktı:</p>

  <p class="calibre2">«Maceracı‘nın süvarisinden Christy Nakliyata. 0543 GSA. 72 derece 16 dakika G. 32 derece 12 dakika B. Su alan kısmında patlama. Bütün makineler durduruldu. Su alıyoruz. ‘Bütün gemilere sinyal’ için izninizi istiyorum. Ayrılmayın.»</p>

  <p class="calibre2">«Christy Nakliyattan Maceracı‘nın süvarisine. C547 GSA. Sinyal verebilirsiniz. Christy Nakliyata bildirmeden çekme ya da kurtarma gemileriyle bağlantı kurmayın. Karşılık verin.»</p>

  <p class="calibre2">Duncan bu telsizde ‘İnsan hayatı tehlikeye girmesi dışında’ sözlerini kullanmaya bile gerek görmemişti. Bunun nedeni de belliydi tabii. Christy Nakliyat kendi sigorta şirketini kurmuştu. Gemilerini de yine kendi şirketi sigortalamıştı. Londra ve Avrupa Sigorta Şirketini kurmayı ve kendi gemilerini buraya sigorta ettirmeyi de Christy Nakliyata gelince düşünmüştü Duncan. Nick Berg bu plana şiddetle karşı çıkmıştı. Şimdi düşüncesinde haklı olduğunu anlayacağa benziyordu.</p>

  <p class="calibre2">David Allen hafif sesle sordu. «Ona sinyal verecek miyiz?»</p>

  <p class="calibre2">Nick sinirli sinirli söylendi. «Telsiz susturulacak.» Sonra kumanda köprüsünde dolaşmaya başladı. Altın Maceracı. Cape Town’in iki bin küsur mil güneyinde kalan buz alanına doğru sürükleniyordu. Büyücü beş gün, beş gece tam yol alarak oraya erişebilirdi. Bunu yapmaya karar verirse oraya vardığında transatlantiğin hasarı gidermiş olarak yola çıkmış olduğunu da görebilirdi. Transatlantik çaresiz durumda da kalsa kendisi oraya gidene kadar başka bir kurtarma gemisi yardıma yetişebilirdi.</p>

  <p class="calibre2">Nick telsiz odasının kapısına giderek hatif sesle Trog’la konuştu. «Telexi aç ve Bermuda’da Bach Wackie’yi ara. Listeyi versin.»</p>

  <p class="calibre2">Nick geri dönerken, uyduyu bağlı teleks sistemini gemiye koydurmuş olduğuna seviniyordu. Böylece Bermuda’daki acentasıyla ya da diğer teleks istasyonlarıyla hemen bağlantı kurabilirdi. Bu sayede açık frekanslarda haberleşmeye gerek kalmıyor ve yolladığı haberleri bir rakibi ya da ilgilenen başka biri dinleyemiyordu.</p>

  <p class="calibre2">Nicholas beklerken endişeliydi. Gitmeye karar verirse Esso’nun petrol donanımını çekmekten vazgeçecekti. Oysa bu işten alacağı para onun için gerekliydi. İki yüz yirmi bin Sterlinle Altmış gün içinde üç aylık faizi ödeyecekti. Bunu yapamazsa… Esso donanımını çekmesi gerekliydi. Buna büyük gereksinimi vardı!</p>

  <p class="calibre2">Trog seslendi. «Bach Wackie cevap veriyor.»</p>

  <p class="calibre2">Nick dönüp yaklaştı. Atılgan, becerikli biri olan Bach Wackie’yi Okyanus Kurtarmaya acenta seçmişti. Kolundaki Rolex Oyster’a bakınca Bermuda’da sabahın ikisi olduğunu anladı. Ama yine de büyük rakipleriyle ilgili bilgiyi hemen veriyorlardı:</p>

  <p class="calibre2">«Bach ‘Wackie’den Büyücü‘nün süvarisine. Son haber verilen konumlar. John Ross, Durban’da kuru havuzda. Woltema Wolteraad bir Esso donanımını Torres geçidinden Alaska’ya götürüyor.»</p>

  <p class="calibre2">Böylece iki dev kurtarma ve çekme gemisinin yeri anlaşılmıştı. Rakiplerin yarısı bu yarıştan çekilmiş durumdaydı.</p>

  <p class="calibre2">«Witterzee Shell petrol araştırması için Galveston’can Kuzey Denizine gidiyor. Graatzee, Brest de yatıyor…»</p>

  <p class="calibre2">İki Hollandalı da uzaktaydı. Büyücü için tehlikeli sayılacak diğer kurtarma gemilerinin konumları veriliyordu.</p>

  <p class="calibre1">Bunlardan hepsi de uzakta, yaralı gemiye yetişecek durumda değildi.</p>

  <p class="calibre2">«La Mouette.» Nick kâğıtta bu adı görür görmez yumruğunu sıktı. «La Mouette, Brazgas için çektiği yükü 14’ünde Golfo San Jorge’a bıraktı. Buenos Aires’e doğru yola çıktığı bildirildi.»</p>

  <p class="calibre2">Nick belden aşağıya yumruk yiyen b/r boksör gibi ses çıkararak aygıttan uzaklaştı. Kumanda köprüsünün açık kısmına çıktı. Rüzgâr saçlarını, üstündekileri uçurmaya çalışıyordu. Hiç kuşkusu yoktu. Jules Levoisin av kokusu almış bir tazı gibi hızla güneye doğru iniyordu. Jules malı üç gün önce Güney Atlantik’te teslim etmişti. Onun Comodoro’da ikmal yaptığından emindi. Nick, Jules’un kafasının nasıl çalıştığını biliyordu. Depolarını doldurmadıkça rahat etmezdi kurt denizci.</p>

  <p class="calibre2">La Mouette’e on sekiz ay önce yeni makineler takıldığını da biliyordu. Bunu Lloyds Listesi’nde okurken ani bir özlem duymuştu. Ama dokuz bin beygir gücü bile o güdük teknenin on sekiz milden fazla yapmasını sağlayamazdı. Nick bundan da emindi. Ancak Büyücü‘nün hızı fazla olmakla birlikte. La Mouette bin mil ilerideydi. Hem La Mouette kuzeye dönüp Atlantik’ten yukarıya çıkacak yerde Horn Burnuna doğru inmiş de olabilirdi. Bu durumda da kendisinden çok ileride sayılırdı.</p>

  <p class="calibre2">Jules Levoisin’den başka biri olamaz mıydı sanki, diye düşündü. Oh Tanrım,, hem neden şimdi? Maddi ve manevi bakımdan çaresiz kaldığım bir anda hem. Ah Tanrım neden şimdi oldu bu?</p>

  <p class="calibre2">Sabah hissettiği canlılık ve neşe kaybolmuştu. Yine kendisini korunmasız, hasta ve bitkin hissetti. Kendi kendine, «Hazır değilim,» dedi. Sonra belki de ömründe bu sözü kendine ilk kez söylediğini anladı. Her şey için hep hazır olmuştu. Fakat şimdi, bu kez değil. Birden korkmaya başladı. O zamana dek hiç böyle korkmamıştı. Bomboş olduğunu hissetti. İçinde ne güç, ne güven, ne kararlılık vardı. Duncan Alexander tarafından yenilmek, sevdiği kadının kendisini reddetmesinin neden olduğu umutsuzluk onu kırmıştı. Korkusunun dehşete dönüştüğünü hissetti. O dalga geldiğinde kendisini sürükleyip götürecekti, çünkü üstüne çıkacak gücü yoktu.</p>

  <p class="calibre2">İçgüdüsü ona bunun son dalga olduğunu ve arkadan başkasının gelmeyeceğini söylüyordu. Gidemeyeceğini, Jules Levoisin’e karşı gelemeyeceğini, eski süvarisine kafa tutamayacağını da biliyordu. Esso’dan alacağı işi, bu gerçeği reddedip gidemezdi. Tek bir zar atarak her şeyi yitirme tehlikesini göze alamazdı. Çok büyük bir kayba uğramıştı. Aynı şeyi göze alamazdı. Kamarasına gidip ranzasına uzanmayı, uyumayı… unutmayı istiyordu. Umutsuzluk yüzünden dizleri bükülüyor, uyuyup her şeyi unutmayı arzuluyordu.</p>

  <p class="calibre2">Dönerek gündüz kamarasına sığınmaya giderken, uzun komuta konsolunun yanından geçti ve dayanamayarak durdu. Subayları gerilim dolu bir sessizlik içinde ona bakıyorlardı.</p>

  <p class="calibre2">Bir sesin sakin sakin konuştuğunu duydu. «Makine dairesi.» Bu ses kendisine ait olamazdı. «Ana makineleri çalıştırın.»</p>

  <p class="calibre2">Güverte subaylarının eski zamanlarda ganimet düşünen korsanlar gibi korkunç bir neşeyle gülümsediklerini, sanki pek uzaklarda dururmuş gibi gördü. O yabancı ses kulaklarında çınlıyordu. «Güverte subayı, liman şefinden limandan hemen ayrılmak için izin iste. Lütfen Altın Meceracı‘nın son bildirilen konumuna göre rotayı da sapta’»</p>

  <p class="calibre2">Göz ucuyla bakınca David Allen’in telsiz telefona koşmadan önce güverte üçüncü subayının omzuna neşeyle yumruk attığını gördü.</p>

  <p class="calibre2">Nicholas Berg birden kusmak istedi. Onun için de seyir konsolunun yanında dimdik ve hareketsiz durarak mide bulantısının geçmesini bekledi. O sırada subayları görevlerine koşuyorlardı.</p>

  <p class="calibre1">Nick’in tepesindeki hoparlörden bir ses geldi. «Köprü. Ben baş makinist. Ana makineler çalışıyor.» Bir sessizlik oldu ve bunu Avustralyalılara özgü onay izledi. «Güüzeel!»</p>

  <p class="scenebreak">***</p>

  <p class="calibre2">Büyücü‘nün yanları, geniş burnu önündeki suları yaracak ve itecek şekilde yapılmıştı. 40 derece boylamın altında kalan sularda yaşlı bir erkek susamuru gibi büyük hızla güneye gidiyordu. Bu soğuk, açık denizlerde dalgalar birer dağ gibi yükselmekteydi. Ama Büyücü sancağını bu dalgalara dönmüştü. Sular yüksek burnu aşarak ön güverteyi yıkıyor ve baştan kıça, kadar gidiyordu. Geminin burnu sulara dalınca demir, bronz karışımı çift uskuru yukarıya çıkıyor fakat sarsıntıyı teknedeki modern dengeleyici gideriyordu. Uskurlar da yine sulara dalıyor ve çift Mirrlees dizel motorları tekneyi daha ilerideki dalgaya doğru götürüyordu.</p>

  <p class="calibre2">Her kez tekne üstüne doğru gelen dağ gibi suyun karşısında vaktinde doğrulamayacakmış gibi gözüküyordu. Güneşsiz, gri gökyüzünün altında sular siyahtı. Nick tayfun ve Karayipler’in kasırgasını görmüş ama bu denli korkunç ve acımasız sulara hiç rastlamamıştı. Dalgaların arasına girince rüzgâr önleniyor ve tuhaf bir sessizlikle karşılaşıyorlardı. Bu tüyler ürperten sessizlik, dağ gibi yükselen suyun tehlikesini daha belirgin hale getiriyordu.</p>

  <p class="calibre2">Nick kumanda köprüsündeki brandadan yapılmış kaptan koltuğuna oturmuştu. Dalgalar tekneye vururken bir deve sürücüsü gibi sallanıyor, siyah yaprak sigaralarını sessiz sedasız içerken birkaç dakikada bir başını çevirip batıya bakıyordu. Her an La Mouette’in çirkin, siyah teknesini görmeyi umar gibiydi. Fakat geminin bin mil uzakta olduğunu da biliyordu. La Mouette, tepesini hasar gören transatlantiğin oluşturduğu üçgenin uzun kenarından aşağıya iniyordu.</p>

  <p class="calibre2">Nick, La La Mouette ‘in Büyücü gibi son sürat ve sessiz sedasız olay verine doğru gittiğinden emindi. Jules Levoisin, Nick’e sessizlik numarasını öğretmişti. Transatlantiği radar ekranında görene dek telsizini kullanmayacaktı. Ondan sonra sinyal verecek ve, «İki saat içinde size halat atacak durumda olacağım,» diyecekti. «Lloyds’un açık bonosunu kabul ediyor musunuz?»</p>

  <p class="calibre2">Kazaya uğramış geminin’ süvarisi, yardım gelmeyeceğine, terkedildiğine inanırken, bu durumda kurtulma vaati karşısında olağanüstü bir tepki gösterecekti. La Mouette bayrağını dalgalandırarak bütün ışıklarını yakıp dramatik şekilde ufukta belirince de Lloyds’un açık bonosunu kabul edecekti. Soğuk, duygusuz hakem mahkemesinde gemi sahipleri bu karara pişman olacaklardı.</p>

  <p class="calibre2">Nick, Büyücü‘nün dizaynına bakmış ve çalışması kadar görünüşünün de etkileyici olmasında ısrar etmişti. Kazaya uğramış bir geminin kaptanı genellikle duygularına kapılırdı. Yaklaşan iki kurtarma gemisinden birini seçerken sadece görünüş onu etkileyebilirdi. Büyücü görkemliydi. Bu soğuk, kasvetli okyanusta bir savaş gemisini andırıyordu. Bütün sorun Altın Maceracı‘nın kaptanı La Mouette’le anlaşmadan önce oraya erişip ona gözükmekti.</p>

  <p class="calibre2">Nick daha fazla oturamayarak kalkıp Decca bilgisayara yaklaştı, üstündeki kola tutunarak tuşlara bastı. Dünyanın çevresinde dönen uzay istasyonları sayesinde geminin yerini tam tamına öğrendi. Bunu seyir defterine geçirip birkaç saat önce istemiş olduğu rotayla karşılaştırdı. Böylece ne kadar yol aldıklarına ve gemini hızına baktı. Öfkeyle kaşlarını çatarak dönüp dümenciyi izlemeye başladı. Böyle çılgın bir denizde tekneyi otomatik pilota bağlamak yerine iyi bir dümenciye bırakmak daha uygunda.</p>

  <p class="calibre2">Nick, Fransızın saatteki on sekiz mil hızına karşılık yirmi sekiz mil yapmalarına güvenmişti. Fakat bu sürati sağlayamıyorlardı. Farkına varmadan yine batıya bir göz attı.</p>

  <p class="calibre2">Büyücü bir dalganın üstüne çıkmıştı. Silicilerin temizlediği camdan dışarıya bakan Nick, ucu bucağı görünmeyen, soğuk tehlikeli ve üstünde başka insan olmayan kapkara suları gördü.</p>

  <p class="calibre2">Birden makine dairesi mikrofonuna yaklaştı. «Makine dairesi yeşilin üstünde olduğumuzu belirt.»</p>

  <p class="calibre2">«Yeşilin üstündeyiz, kaptan.» Baş makinistin sesi kayıtsızdı.</p>

  <p class="calibre2">‘Yeşilin üstü’ dev Mirrless dizellerini yapanların önerdiği güvenli azami hızdı. Bu süratte çok fazla mazot yakıyorlardı. Nick kırmızıya kadar dayanmadan, yani gücün yüzde sekseninin üstüne çıkıp tehlikeye girmeden tam yol gitmelerini istiyordu. Hızı daha arttırmak, uzun süre yol alınca makinelerin büyük zarar görmesine neden olabilirdi.</p>

  <p class="calibre2">Nick gidip branda koltuğuna oturdu. Yine yaprak sigarası tabakasına el attı. Cape Town’dan ayrıldıklarından beri uyanık olduğu saatlerde arka arkaya sigara içmişti. Zaten o zamandan beri pek az uyuyabilmişti. Dilini ağzında dolaştırırken adeta tiksinerek yaprak sigarasını tabakaya geri koydu. Birden aklına gelen olasılık yüzünden doğruldu; gözlerinde öfkeden yeşil bir ışık çakmıştı. Yerinden kalkıp üçüncü subaya başıyla işaret ederek doğru gündüz kamarasına gitti. Bu bir numaraydı. Aşağıya indiğinin haber verilmesini istemiyordu. Kendi dairesinden koridora çıktı.</p>

  <p class="calibre2">Makine dairesi de Büyücü‘nün kumanda köprüsü gibi modern ve pırıl pırıldı. Makinelerin gürültüsünü kesmek için bu kısmın etrafına iki kat cam geçirilmişti. Kontrol konsolu lombozların altında kalıyordu. Geminin çalışmasını buradaki göstergeler yeşil ve kırmızı rakamlarla gösteriyorlardı.</p>

  <p class="calibre2">Camlardan makine dairesine bakmak etkileyiciydi. Bu teknenin planını çizdiren ve yapılırken kontrol eden Nick bile bu görünümden etkilendi. İki Mirrless dizel motoru beyaza boyalı bölmeyi dolduruyordu. Aralarında sadece geçilecek kadar yer vardı. Her bir motor, arka arkaya dayanmış dört Cadillac Eldorado kadar yer kaplıyordu ve yükseklikleri de yine üst üste konulmuş dört Cadillac kadardı.</p>

  <p class="calibre2">Törelere göre süvari dahil, burasını ziyaret eden herkesin geldiğini baş makiniste bildirmesi gerekirdi. Nick bu töreye aldırmadan yana kayarak açılan cam kapıdan içeriye daldı. Kızgın yağ kokan makine bölümünden havalandırma düzeni olan daha serin kontrol odasına geçti. Vin Baker elektrikçilerinden biriyle derin bir konuşmaya dalmıştı. İkisi de içinde pek çok renkli kablo ve transistor düğmesi bulunan, yüksek gri çelik dolaplardan birinin açık kapısının önünde çömelmişlerdi. Baş makinist yerden doğrulup kalkarak dönene dek Nick kontrol konsoluna erişti.</p>

  <p class="calibre2">Öfkelendiği zaman: dudakları ince beyaz bir çizgi halini alır, kalın kaşları hırsla parlayan yeşil gözlerinin üstünde birbiriyle bitişir gibi olurdu.</p>

  <p class="calibre2">Öfkesini açıklamayan kuru bir sesle, «Beni kandırdın,» diye suçladı. «Makineleri güçlerinin yüzde yetmiş beşinde çalıştırıyorsun.»</p>

  <p class="calibre2">Vin Baker ona baktı. «Benim kitabımda yeşilin üstü budur. Bu denizde motorlarımın hızını yüzde seksene çıkaramam. Sarsıntıyla yuvalarından fırlayabilirler.» Büyücü bir dalganın daha tepesine vurduğu sırada kıç şiddetle sarsıldı ve adam sustu. Kontrol odası da sudan dışarıya çıkan ve hızla dönen uskurlar yüzünden zangırdıyordu.</p>

  <p class="calibre2">«Şunu dinle, be adam. Daha fazla yüklenmemi mi istiyorsun?»</p>

  <p class="calibre2">«Gemi buna dayanacak şekilde yapıldı.»</p>

  <p class="calibre2">«Hiçbir şey böylesine zorlanıp bu denizde dayanacak şekilde yapılmamıştır.»</p>

  <p class="calibre2">Nick eliyle baş makinistin kumanda köprüsünden verilen emirleri iptal etmek için kullandığı krom kolu işaret ederek sakin bir sesle konuştu. «Dediğimin yapılmasını istiyorum. Bunu nasıl yapacağın umurumda değil. Beş saniye içinde yapman yeterli.»</p>

  <p class="calibre2">«Makine dairemden çık… Git kendi oyuncaklarınla oyna.»</p>

  <p class="calibre2">Nick, «Pekâlâ,» diye başını salladı. «Öyleyse bunu ben yaparım.» Kola doğru uzandı.</p>

  <p class="calibre2">Vin Baker, «Ellerini makinemden çek!» diye uluyarak yerden bir İngiliz anahtarını aldı. «Makinelerime dokunacak olursan dişlerini dökerim, seni buz kutusu, namussuz İngiliz.»</p>

  <p class="calibre2">Nick çok öfkeli olmakla birlikte yine de bu sözlere şaştı. İçinde yanan ihtirası, ateşli duyguları düşününce neredeyse gülecekti. Demek beni buz kutusu gibi görüyor, diye düşündü. Sonra sakin bir tavırla konuştu. «Seni Bundaberg, galatı. Önce seni öldürmem gerekse bile umurumda değil. Yüzde seksenle gideceğiz.»</p>

  <p class="calibre2">Bu kez gözlerini kırpıştırmak sırası Vin Baker’e geldi.</p>

  <p class="calibre2">Adam kendisine böyle Avustralyalılara özgü yerel sözcüklerle hakaret edileceğini ummamıştı. Elindeki İngiliz anahtarını yere atarak, «Buna ihtiyacım yok,» diye açıkladı. Gözlüğünü çıkarıp arka cebine soktuktan sonra iki dirseğiyle pantolonunu yukarıya çekti. «Seni ellerimle parçalamak daha zevkli olacak.»</p>

  <p class="calibre2">Nick ancak o zaman baş makinistin ne kadar boylu olduğunu fark etti. Kolları devamlı ağır işlerle uğraşmaktan iyice kaslıydı. Sıktığı yumruklarının üstlerinde yara izleri vardı. Bu yumruklar iri birer balyozu andırıyordu. Adam boks yapacakmış gibi eğildi ve yalpadaki gemiye aldırmadan güçlü bacaklarını büküp birden ilerledi.</p>

  <p class="calibre2">Nicholas krom kola dokunduğu sırada ilk yumruk Baker’in dizlerinin hizasından geldi. Fakat bu çok hızlı olduğu için Nick ancak yana kaçarak kendisini kurtarabildi. Yumruk çenesini sıyırarak şakağına isabet etti. Kaptan o anda içgüdüsüyle karşılık verdi. Geri giderken yumruğunu adamın koltuk altından yukarıya doğru vurdu. Baş makinistin soluğu bir ıslık gibi çıktı. Ama yine de kemikli yumruğunu Nick’in omzuna vurmaya yeltendi. O sırada kaydığı için eli kaptanın başına geldi. Bu sıyırıp geçen bir darbeydi ama Nick’in beyninde bir kapı kapanır gibi oldu. Etraf simsiyah kesildi. Bu karanlıktan kurtulmak için öne doğru düşerken ince, sert vücuda sarıldı. Onu sıkarken başındaki uğultulu karanlıktan kurtulmaya çalışıyordu.</p>

  <p class="calibre2">Baş makinistin ağırlığını öbür yana verdiğini hissederek bu ince adamın gücüne şaştı. Onu tutabilmek için olanca kuvvetim harcıyordu. Birden ne olacağını anladı. Baş makinistin alnında kahverengi saçlarının yarı gizlediği yara izleri vardı. Eski kavgalardan kalma bu izler Nick’e tehlikeyi haber verdi.</p>

  <p class="calibre2">Vin Baker saldırmaya hazırlanan bir kobra gibi vücudunu geriye doğru büktü. Sonra başını birden ileriye salladı. Nick’in yüzüne kafa atmaya kalkmıştı. Eğer isabet etseydi, Nick’in burnu yamyassı olur ve dişleri de dibinden kırılırdı. Ama Nick olacağı önceden anladığı için çenesini aşağıya indirip boynuna dayamıştı. Kafaları birbirine çarparken bir meşe dalı kırılırmış gibi bir ses çıktı.</p>

  <p class="calibre2">Bu çarpışma Nick’in ellerini açmasına neden oldu. İkisi de inip kalkan güvertede sendeleyerek ayrıldılar. Vin Baker ayı görünce hastalanan bir köpek gibi uluyarak kendi kafasını tuttu. «Dürüst dövüş, namussuz İngiliz!» Haykıran baş makinist kontrol odasının arka tarafındaki dolaplara kadar gerileyip kaldı. Şaşıran elektrikçi kendisini korumak için kontrol konsolunun altına dalarak gereçleri etrafa saçtı.</p>

  <p class="calibre2">Vin Baker bir an hareketsiz yatarak gücünü topladı.</p>

  <p class="calibre2">Büyücü acımasız denizde bir dalgadan kurtularak aşağıya inerken bundan yararlanıp iyice dikleşen yerden koyarcasına indi. Yine başını öne eğmişti; bu kez Nick’in kaburgalarını kırmak niyetindeydi.</p>

  <p class="calibre2">Nick sürüden çıkan bir sığırla uğraşan bir çoban gibi döndü. Bir kolunu Vin Baker’in boynuna doladı ve kendi başını iyice öne eğerek adamla birlikte koştu. Kontrol odasını boydan boya geçerken hız kazandılar ve Vin Baker’in başı karşıdaki kurşun geçirmez cama vurdu.</p>

  <p class="scenebreak">***</p>

  <p class="calibre2">Angel tepesindeki açık yaraya dikiş atarken kendisine geldi baş makinist. Sarhoş gibi dövüşmeye kalktıysa da aşçı kıllı, kalın koluyla onu yatırdı.</p>

  <p class="calibre2">«Sakin ol, sevgilim.» Angel yırtılmış, kanayan kafa derisinden geçirdiği ipliği düğümledi.</p>

  <p class="calibre2">Baş makinist, «O namussuz İngiliz nerede?» diye mırıldandı.</p>

  <p class="calibre2">Angel yumuşaklıkla konuştu. «Her şey bitti, Vın. Kafanı vurduğu için talihlisin. Yoksa canını yakabilirdi.» Bir dikiş daha attı.</p>

  <p class="calibre2">Angel pensi çekerken yüzünü buruşturan adam söylendi. «Makinelerime karışmaya kalktı. O köpeğe bir ders verdim.»</p>

  <p class="calibre2">Angel tatlılıkla, «Onu korkuttun,» diye kabul etti. «Şimdi şunu iç ve yat. On iki saat bu ranzada kalmanı istiyorum… Hem sana ninni söylemeye de gelebilirim.»</p>

  <p class="calibre2">Vin Baker, «Makinelerimin başına döneceğim,» diyerek ilaç kadehindeki kahverengi içkiyi yuttu ve bunun sertliği yüzünden bir ıslık çaldı. Angel onun yanından ayrılarak telefonu açıp hafif sesle bir şeyler söyledi. Baş makinist ranzadan kalktığı sırada, Nick kamaraya girip aşçıya başını salladı.</p>

  <p class="calibre2">«Teşekkürler, Angel.»</p>

  <p class="calibre2">Angel kamaradan çıkarak ikisini yüz yüze bıraktı. Baş makinist ağzını açıp hırlayacak olduysa da, Nick sakin sesle, «Sen primadonna rolündeyken La Mouette’deki Jules Levoisin belki beş yüz mil kazandı,» dedi. Vin Baker’in ağzı açık kaldıysa da sesi çıkmadı.</p>

  <p class="calibre2">«Ben bu gemiyi böyle sert koşullarda yarışması için yaptırdım ve sen hepimizin ödülü kazanmasına engel olmaya çalışıyorsun.»</p>

  <p class="calibre2">Nick dönüp yürüyerek kumanda köprüsüne çıktı. Branda koltuğuna oturarak alnındaki kocaman mor şişi usulca yokladı. Başına bir halat dolamış sıkıyorlardı sanki. Kamarasına gidip ağrıyı kesecek bir ilaç almak istiyor ama haberi kaçırmak işine gelmiyordu.</p>

  <p class="calibre2">Yaktığı yaprak sigarasını yanındaki içi kum dolu kutuya attığı sırada omzunun yanındaki telefon çaldı.</p>

  <p class="calibre2">«Kumanda köprüsü, burası makine dairesi.»</p>

  <p class="calibre2">«Evet?»</p>

  <p class="calibre2">«Şimdi yüzde seksen hızımızla gidiyoruz.»</p>

  <p class="calibre2">Nick cevap vermedi fakat ayaklarının altında güvertenin titreşiminden motorların daha hızlı çalıştığını anlamıştı.</p>

  <p class="calibre2">«Kimse bana La Mouette’in bizle yarıştığını söylemedi. O bacaksız Fransız asla bizden önce gemiye halat atamaz.» Vin Baker sert bir sesle konuşmuştu. Aralarında bir sessizlik oldu. «Hem seninle iddiaya girebilirim. Galah’ın ne olduğunu bilmiyorsun ve ömründe Bundaberg romunu tatmamışsındır.»</p>

  <p class="calibre2">Başı şiddetle ağrıyan Nick gülümsediğini fark etti.</p>

  <p class="calibre2">«Güüzeel!» diyerek telefonu kapattı.</p>

  <p class="scenebreak">***</p>

  <p class="calibre2">Dave Allen özür diler gibiydi. «Sizi uyandırdığım için bağışlayın ama Altın Maceracı sinyal veriyor.»</p>

  <p class="calibre2">Nick, «Geliyorum,» diye mırıldanarak ayaklarını ranzadan indirip yere bastı. Bitkinlikten uyuyakalmıştı fakat birkaç saniye içinde kendine geldi. Yüzüne su çarpıp saçlarını taradı; ne yazık ki tıraş olacak vakti yoktu. İnsanı genellikle görünüşüne göre değerlendiren dünyada, daima mükemmel halde olmayı âdet edinmişti.</p>

  <p class="calibre2">Kumanda köprüsüne gidince rüzgârın hızını arttırmış olduğunu anladı. Büyücü iyice yalpaya düşmüştü. Işıkları loş, sıcak kaptan köprüsünün dışında buz gibi sular ve fırtına geceyi uluyan bir cehenneme çeviriyordu.</p>

  <p class="calibre2">Uykusuz Trog aygıtlarının üstüne eğilmişti. Nick’e kâğıdı verirken başını bile çevirmedi.</p>

  <p class="calibre2">Decca hemen şifreyi çözdü. Nick yeni durumu anlayınca hafifçe homurdandı.</p>

  <p class="calibre2">«Altın Maceracı‘nın süvarisinden Christy Nakliyata.</p>

  <p class="calibre2">Ana makineler hâlâ çalışamıyor. Akıntı doğudan geliyor ve sekiz kuvvetini aştı. Rüzgâr kuzey batıdan altı kuvvetinde esiyor. Buzlar gemi için tehlike oluşturuyor. Nasıl bir yardım bekleyebilirim?»</p>

  <p class="calibre2">Son cümleden süvarinin paniğe kapıldığı belliydi. Nick transatlantiğin yeni konumuna bakınca bunun nedenini anladı.</p>

  <p class="calibre2">David haritada pozisyonu işaretlerken, «Gemi rüzgâr altındaki kıyıya gidiyor,» diye açıkladı. «Akıntı ve rüzgâr birlikte hareket ederek transatlantiği karaya atıyorlar.»</p>

  <p class="calibre2">Parmağıyla Coatsland’in çirkin, sarp kıyılarını işaret etti.</p>

  <p class="calibre2">«Şimdilik sahilden seksen mil açıkta. Bu hızla sürüklenirse on dakika sonra karaya oturacaktır.»</p>

  <p class="calibre2">Nick söylendi. «Önce bir aysberge çarpmazsa tabii. Süvarinin son telsizinden karşılarında büyük buzlar olduğu anlaşılıyor.»</p>

  <p class="calibre2">David, «Bu neşe verici bir fikir,» diyerek doğruldu.</p>

  <p class="calibre2">«Ona ne zaman erişebileceğiz?»</p>

  <p class="calibre2">«Daha kırk saat ister kaptan, Eğer bu hızla gidersek tabii. Ama buzlara yaklaşınca hız kesmemiz gerekebilir.»</p>

  <p class="calibre2">Nick dolaşmayı, içinde biriken gerilimden kurtulmayı istiyordu fakat bu şiddetli fırtınada dolaşmak sadece zor değil, aynı zamanda çok tehlikeliydi. Onun için etrafa tutuna tutuna branda koltuğuna gitti. Oturup simsiyah geceye baktı. Transatlantiğin süvarisinin korkunç durumunu düşünüyordu. Gemisi büyük tehlikedeydi; mürettebatın ve yolcuların yaşamları da öyle. Gemide kaç kişi vardı? Belleğini biraz zorlayınca Altın Maceracı‘nın subay ve gemici sayısının 235 olduğunu anımsadı. Gemide 375 yolcu yeri vardı. Yani içeride altı yüzden fazla insan bulunuyordu. Gemi batacak olursa Büyücü o kadar insanı kurtaramazdı. David Allen’e baktı. «Yolculardan çoğu yaşlıdır. O gemideki kamaralar çok pahalıdır ve bu tür para da genellikle yaşlılarda bulunur. Eğer gemi karaya oturursa hayat kaybedeceğiz.»</p>

  <p class="calibre2">«Saygısızlık etmek istemem, kaptan.» David duraklayarak kızardı. «Süvari yardımın yolda olduğunu anlarsa bir çılgınlık yapmaktan kaçınabilir.»</p>

  <p class="calibre2">Nick sesini çıkarmadı. David haklıydı tabii. Onların korkunç buzlar arasında yalnız kaldıklarını düşünerek umutsuzluğa kapılmalarına izin vermek acımasızlıktı. Süvari paniğe kapılarak bir karar verebilirdi. Ancak yardımın yakında olduğunu bilirse böyle bir çılgınlıktan vazgeçerdi.</p>

  <p class="calibre2">O sırada Trog telsiz odasından seslendi. «Mal sahibi cevap veriyor.» Christy Nakliyatın süvariye yolladığı haber oldukça uzundu ve bir operatörün ameliyat edeceği kanserli hastaya söylediği türden boş sözlerle doluydu. Sadece bir bölümü Nick’in dikkatini çekti.</p>

  <p class="calibre2">«Güney Atlantik’te çalışan kurtarma gemileriyle bağlantı kurmak için elimizden gelen her şeyi yapıyoruz.»</p>

  <p class="calibre2">David Allen umutla Nick’e baktı. Yapılacak insanca ve doğru iş buydu. Transatlantiğe sekiz yüz mil uzakta olduklarını ve hızla yaklaştıklarını bildirmeliydi.</p>

  <p class="calibre2">Sinirliliğin neden olduğu fazla enerji yüzünden Nick huzurunun kaçtığını, öfkelendiğini hissetti. Dayanamayarak kalkıp oynayan zeminin üstünde dikkatle ilerledi. Kaptan köprüsünün sancak kapısını yana çekerek açtı. Buz gibi hava yüzüne çarpınca soluğu kesildi ve boğulmak üzere olan bir adam gibi içini çekti. Gözlerinden yaşların aktığını, yüzüne vuran su zerrelerinin iğne gibi battığını hissetti. Ağır ağır havayı solurken buzun kokusunu aldı. Kuzey Denizinden çok iyi anımsadığı, yanılmasına imkân olmayan pis kokuydu bu; tıpkı dev bir deniz canavarının kokusuna benziyordu. Birden ruhunun donduğunu hissetti. Bu fırtınaya ancak birkaç saniye daha dayanabildi. Yeşil ışıklı, sıcak kaptan köprüsüne döndüğünde kafası açılmış, iyi çalışmaya başlamıştı.</p>

  <p class="calibre2">«Mr.Allen, ileride buzlar var.»</p>

  <p class="calibre2">«Radarla gözlüyoruz, kaptan.»</p>

  <p class="calibre2">Nick, «Pekâlâ,» diye başını salladı. «Fakat gücümüzü, yüzde elliye düşüreceğiz.» Bir an durakladı. «Telsiz susmaya devam edecek.» Bu kararı vermek zor olmuştu ve David Allen’in gözlerindeki suçlamayı da gördü. Nick kendisine yabancı olan bir duyguya kapılarak durumu ona açıklamak istedi. Ancak bu zayıflık ve çaresizlik belirtisi sayılırdı. O zamana dek anlayışa gereksinme duymamıştı ve yine iradesini kullanıp bu isteğine engel oldu.</p>

  <p class="calibre2">Telsizi çalıştırmama konusundaki kararı doğruydu. Karşısında iki sert adam vardı. Jules Levoisin’e bir santim yol bile veremezdi. Telsizi önce o çalıştırmalıydı. Bu avantaja gereksinmesi vardı.</p>

  <p class="calibre2">Uğraşması gereken diğer adam da Duncan Alexander’di. Kinci, tehlikeli ve intikam alan bir erkekti o. Nick’i mahvetmeye kalkmış ve belki de bunu başarmıştı. Nick’in artık kendisini koruması gerekiyordu. Christy Nakliyat ve kendi yerine başa geçen adamla pazarlığa başlamak için uygun anı seçmeliydi.</p>

  <p class="calibre2">Önce Jules Levoisin geldiğini bildirmeliydi. Altın Maceracının süvarisi bir süre daha kuşku içinde kalıp azap çekecekti. Fakat süvari mürettebat ve yolculara gemiyi terk etmeleri için emir verecek olursa, bu kararını telsizle de bildirecekti. O zaman Nick duruma müdahale edebilirdi. Yerine oturarak Antartika’nın kısa yaz gecesinin kalan birkaç saatinin geçmesini beklemeye başladı.</p>

  <p class="calibre2">Nick, yanında duran David Allen’e, «Beyaz buz, yumuşak buzdur,» diyerek yine radara baktı. Ekranda görünen buzlan inceledikten sonra yine gidip yerine oturdu ve sabırsızlıkla karşıya bir göz attı. Ufukta bir sahil vardı. Alçak güneşte büyük ve kesiksiz buzdağı morumsu renkler çıkararak parlıyordu. Aysberg kırk mil uzunluğunda ve Altmış metre yüksekliğindeydi.</p>

  <p class="calibre2">Bu büyük, pırıltılı adaya yaklaşırlarken ışıklı renkler daha da güzelleşti. Tepelerin arasında kalan bölümler zafir mavisiydi ve renkler aşağılarda açılıp türlü yeşile dönüşüyordu.</p>

  <p class="calibre2">David Allen kilisede diz çöken bir adam gibi saygıyla, «Tanrım, ne güzel,» dedi.</p>

  <p class="calibre2">Buz tepelerinin dorukları yakut gibiydi ve büyük dalgalar bu tepelere çarparak beyaz beyaz köpürüyorlardı. Ancak bu korkunç denizde bile aysberg ne kımıldıyor, ne sallanıyordu.</p>

  <p class="calibre2">Büyücü bu buzdağının arkasına girerek fırtınadan korundu. Burası bir dağ gölü kadar sakın ve rüzgârsızdı. Bu sakinlikten yararlanan Angel tepsilere doldurmuş olduğu börekleri ve sıcak sütlü kakaoları getirdi. Sabahın üçünde kahvaltı ederlerken hayran hayran buz tepelerinin inanılmaz güzelliğine baktılar. Beş katil balina, geminin çok yakınından geçerken de bağırıp gülüştüler.</p>

  <p class="calibre2">Nicholas Berg subaylarının neşesine katılmadı. Angel’in lezzetli etli böreklerinden birini yiyordu ama sinirden midesi rahatsız olduğu için bunu bitiremedi. Subaylarının gülmesine sinirleniyor, tüm yaşamı çok kritik bir durumdayken onların kahkaha atmalarına kızıyordu. Birkaç sert sözle onları susturmak istedi. Onları hemen etkileyecek güce sahip olduğunu biliyordu.</p>

  <p class="calibre2">Adamların tasasız sözlerini dinlerken aralarında sadece bir kaç yaş olmasına karşın kendisini subayların babasıymış gibi hissetti. Altı yüz insanın yaşamı, büyük bir gemi, milyonlarca dolar ve belki de hayatları tehlikedeyken nasıl böyle gülebiliyorlardı? Ömür boyu uğraşıp elde edilen şeyi bir yazı turada tehlikeye atmanın ne olduğunu belki de onlar hiçbir zaman bilemeyeceklerdi. Birden anlamsız şekilde subaylarının durumuna haset etti. Bu duygusunu anlayamıyordu… Neden birden onlarla gülmek, dostluklarını paylaşmak isteği duymuştu? On beş yıldır böyle bir şeyi arzulamamıştı oysa.</p>

  <p class="calibre2">Birden ayağa kalkınca köprüde sessizlik oldu. Subaylar kendi görevleriyle ilgilenmeye başladılar. Geniş köprüde bir aşağı, bir yukarı dolaşan Nick’e hiçbiri bakmıyordu. Onların havasını değiştirmek için söze gerek kalmamıştı. Birden Nick kendini suçlu hissetti. Yaptığı çok kolay ve adi bir şeydi. Fakat kendisini zorlayarak bu zayıflığı yendi. Önündeki dev işi başarabilmek için kafasını toplamalıydı. Telsiz odasının kapısında durunca, Trog aygıtlardan başını kaldırıp baktı. Bir an göz göze gelip anlaştılar. İkisi de boş şevlere vakti olmayan, işlerine düşkün erkeklerdi.</p>

  <p class="calibre2">Tam dönerken arkasında telsiz çalışmaya başladı. 16.kanaldan bir insan sesi geldi.</p>

  <p class="calibre2">«Sos… sos… Burası Altın Maceracı.»</p>

  <p class="calibre2">Nick koşarcasına telsiz odasına girdiği sırada sakin bir erkek sesi geminin konumunu verdi.</p>

  <p class="calibre2">«Buzlara çarpmak üzereyiz. Gemiyi terk etmeye hazırlanıyoruz. Bize yardım edebilecek bir tekne var mı? Tekrarlıyorum. Bize yardım edecek bir tekne var mı?»</p>

  <p class="calibre2">«Aman Tanrım!» David Allen’in sesi endişeden sertleşmişti. «Akıntıya kapıldılar. Alarm Burnuna doğru sürükleniyorlar. Dokuz kuvvetinde akıntı. Gemi sahilden sadece elli mil açıkta. Biz de o mevkiden iki yüz yirmi mil uzaktayız.»</p>

  <p class="calibre2">Nick Berk, «La Mouette nerede?» diye homurdandı. «O hangi cehennemde?»</p>

  <p class="calibre2">David Allen haritadan başını kaldırdı. «Artık telsizi açmamız gerekiyor, kaptan. Onların filikalara binmelerine izin veremezsiniz. Bu havada olmaz. Bu, cinayet sayılır.» ?</p>

  <p class="calibre2">Nick hafif sesle, «Teşekkürler, Mr.Allen,» dedi. «Senin öğütlerine daima değer veririm.» David kızardı ama bunun nedeni sıkılma değil öfkeydi. O gerilim dolu anda Nick bunu fark etti ve birinci subayı konusundaki fikrini değiştirdi. David Allen kafalı olduğu kadar da cesurdu… ve de haklıydı tabii. Artık tek düşünecekleri şey insanların hayatı olmalıydı.</p>

  <p class="calibre2">Telsizi açması gerekiyordu. Susma yarışını Le Mouette kazanmıştı. Nick bulutlara bakarak yollayacağı haberi tasarladı. Kaptanı yatıştırmalı, gemiyi terk etme kararını ertelemesini sağlamalıydı. Belki transatlantik Alarm Burnuna çarpmadan önce Büyücü oraya erişebilirdi.</p>

  <p class="calibre2">Rüzgâr olmadığı için köprüdeki sessizlik iyice belirginleşmişti. Hepsi ona bakıyor ve kararı bekliyordu. O sessizlikte birden radyo telsizin 16. kanalından Fransız vurgusuyla konuşan bir adamın sesi duyuldu. Nick bunu yıllar sonra bile bütün berraklığıyla anımsayacaktı.</p>

  <p class="calibre2">«Altın Maceracı‘nın süvarisine. Ben La Mouette kurtarma gemisinin kaptanıyım. Son sürat yardımınıza geliyorum. Lloyds’un açık bonosunu kabul ediyor musunuz? Kurtarma yoksa ödeme de yok.»</p>

  <p class="calibre2">Nick’in yüzünden duyguları anlaşılmıyor fakat kalbi deli gibi çarpıyordu. Jules Levoisin telsiz sessizliğini bozmuştu.</p>

  <p class="calibre2">«Verdiği koordinatlara göre onun yerini sapta,» diye mırıldandı.</p>

  <p class="calibre2">«Tanrım! Bizden ileride.» La Mouette’in konumunu haritada işaretleyen David Allen’in yüzü allak bullak olmuştu. «Bizden yüz mil ilende.»</p>

  <p class="calibre2">Nick başını salladı. «Hayır. Yalan söylüyor.»</p>

  <p class="calibre2">«Efendim?»</p>

  <p class="calibre2">«Yalan söylüyor. Hep yalan söyler.» Nick bir yaprak sigarası yakarak telsizciyle konuştu. «Onun yerini saptayabildin mi?»</p>

  <p class="calibre2">Trog başını radyo telsiz yön saptama pusulasından kaldırdı. La Mouette’nin sinyalinin nereden geldiğini hesaplıyordu. «Onun söylediği konumla bulunduğu yer arasında üç yüz mil var.»</p>

  <p class="calibre2">Nick, «Tamam,» diye cevap verdi. «İhtiyar korsan tam konumunu bütün dünyaya haber vermez. Ondan ilerideyiz ve beş mil daha hızlı gidiyoruz. Daha o radarla bağlantı kurana kadar bir Altın Maceracı‘ya halatı atarız.»</p>

  <p class="calibre2">«Artık Christy Nakliyatla telsiz bağlantısı kuracak mısınız, kaptan?»</p>

  <p class="calibre2">«Hayır, Mr.Allen.»</p>

  <p class="calibre2">«Fakat teklifte bulunmazsak onlar La Mouette’le anlaşırlar.»</p>

  <p class="calibre2">Nick, «Sanmıyorum,» diye mırıldandı. Neredeyse. «Duncan Alexander kendi gemisini sigorta ettiği için Lloyds’un açık bonosunu kabul etmez,» diye açıklayacaktı. «O kurtarma gemisinin günlük ücret ve belirli ikramiye karşılığı çalışmasını isteyecektir. Jules Levoisin de buna razı olmayacak, büyük lokmayı yutmak isteyecektir. İki gemi birbirini görene kadar da Levoisin anlaşmaya yanaşmayacaktır. O sırada biz transatlantiği çekmeye başlayacağız. O namussuzla da ödül mahkemesinde savaşacak ve geminin değerinin yüzde yirmi beşini isteyeceğim.» Fakat bunları söylemedi. «Yolumuza devam edelim, Mr.Allen,» diyerek köprüden ayrıldı.</p>

  <p class="calibre2">Gündüz kamarasına girip kapıyı kaparken David Allen’in sesini işitti. «Onu gördünüz, değil mi? Hiçbir şey hissetmedi… hiçbir şey. O zavallıların filikalara binmelerine razı olacaktı. Buz gibi soğuk bir adam.» Bu sesteki öfke hayreti bastırmaktaydı.</p>

  <p class="calibre2">Nick gözleri kapalı olarak kapıya bir an dayanıp kaldı. Sonra doğrularak yürüdü. Artık işe başlayacaktı. Beklemek, o korkunç bekleyiş kalan gücünü de aşındırıyordu. «Tanrım ne olur onlara zamanında erişeyim,» diye yalvardı. İnsanların hayatları için mi, yoksa kurtarma ödülü için mi dua ettiğini kendisi de bilmiyordu.</p>

  <p class="scenebreak">***</p>

  <p class="calibre2">Altın Maceracı‘nın süvarisi Basil Reilley uzun boylu, ince bir adamdı. Güçlü ve dayanıklıydı. Yüzü güneşten iyice bronzlaşmıştı, bıyığı kır, gözlerinin etrafı iyice çizgiliydi fakat bu gözler parlak, sakin ve zeki bakışlıydı. Kaptan köprüsünün rüzgâr alan tarafında durmuş, simsiyah dalgaların çaresiz gemisini dövmesini seyrediyordu. Artık dalgaları bordodan alıyordu ama her dalga çarptığında tekne sarsılıyor, sular küpeşteyi aşıp güverteleri kaplıyordu. Sırtındaki can yeleğini düzelterek durumu bir kez daha gözden geçirdi.</p>

  <p class="calibre2">Altın Maceracı sekiz gece yarısı vardiyasında, yani en küçük rütbeli güverte subayı görevdeyken buzlara çarpmıştı. Bu, pek hafif olmuş ama süvari derin uykusundan uyanıvermişti. Hafif sarsıntı tecrübeli denizcinin hemen kuşkulanmasına yol açmıştı. Buz en büyük tehlikelerden biri sayılırdı. Büyük aysbergler radarda görünüyorlardı ve bunları en dikkatsiz gözcü bile görebilirdi. Ancak karanlık, çırpıntılı suların gizlediği buzlar saldırmaya hazırlanan bir yırtıcı hayvan kadar tehlikeliydi. Gece böyle gizlenen bir buzu en keskin gözlü denizci bile göremezdi kuşkusuz.</p>

  <p class="calibre2">Güverte üçüncü subayı vardiyadayken on iki mil gibi ihtiyatlı bir hızla giden Altın Maceracı, bu gizlenen canavarlardan birine sürünmüştü. Gemidekilerin bunu hemen hemen fark etmemelerine karşın buz tekneyi yarıvermişti. Bu, Titanic’deki gibi klasik bir yaraydı; su çizgisinin dört buçuk metre altında, teknenin yanında, dört metre yirmi santim boyunda bir yarık meydana getirmişti. Su geçirmez iki bölmenin bulunduğu kısmı biçmişti. Oradaki bölmelerden birinde de makine dairesinin ana motorları bulunuyordu. Elektrik kontağı yüzünden patlama olana kadar suyun içeriye girmesini önlemişlerdi. O andan beri de süvari geminin batmaması için savaşıyordu. Bu savaşı ağır ağır kaybetmekteydi. Denize yenilmişti. Bütün sintine pompalan hâlâ çalışıyor fakat sular giderek yükseliyordu.</p>

  <p class="calibre2">Süvari üç gün önce ana güvertenin altındaki yolcuları yukarıya çıkarmış ve bütün su geçirmez bölmeleri kapattırmıştı. Mürettebat ve yolcular şimdi salonlarda kalıyorlardı. Geminin lüks salonları kuşatılmış bir kent gibi kalabalık ve berbat haldeydi. Sağlık kuralları uygulanamıyordu. Ne banyo, ne duş vardı. Su ısıtmak da olanaksızdı. Yardımcı jeneratörler sadece pompalara, gerekli ışıklandırmaya, telsizleri ve seyir aygıtlarını çalıştırmaya yetiyordu. Geminin ısıtma düzeni çalışmıyordu ve dışarıda hava sıfırın altında yirmi dereceydi.</p>

  <p class="calibre2">Büyük salonlardaki soğuk acımasızdı. Yolcular can yeleklerini ve kürklerini giyip kat kat battaniyelere sarılmış oturuyorlardı. Yemek pişirmek de pek olası değildi. Daha çok soğuk konserveleri yiyorlar, sadece çorbalar ve içecekler ısıtılıyordu. Suları da azalmaya başlamıştı. Sıcak içkileri bile belirli miktarlarda veriyorlardı.</p>

  <p class="calibre2">368 yolcudan sadece kırk sekizi elli yaşının altındaydı Bununla birlikte hepsinin morali yerindeydi. Kazadan önce bir smokin gömleği iyi ütülenmediği için yakınan ya da şarap birkaç derece fazla soğutulduğu için şikâyet eden insanlar, şimdi bir fincan sıcak et suyunu nadide bir şarapmış gibi kabul ediyor, soğukta neşeli neşeli konuşarak büyük cesaret gösteriyorlardı. Bu yolculuğa yeni bir heyecan, aradıkları için çıkmışlardı. Bu yüzden de tehlikeye bile hazır ve bu olayı bile memnunlukla karşılar gibiydiler.</p>

  <p class="calibre2">Bununla birlikte köprüde duran süvari, durumun ne kadar ciddi olduğunu biliyordu. Üç saat önce aşağıdaki makine subaylarını çağırmıştı. Orada ana makinelerin çalışmasını sağlamak için uğraşan adamların yaşamlarının iyice tehlikeye girdiğini anlamıştı. Denize yenildiğini kabul ediyor ve altı yüz insanı bu çaresiz kalmış tekneden indirip Alarm Burnunun ıssız, fırtınalı sahillerinde daha büyük tehlikeye ve güçlüklere atmaya hazırlanıyordu.</p>

  <p class="calibre2">Alarm Burnu, Antartika’nın buzlarının altından uzanan birkaç çorak kayadan biriydi. Bu kara parçası elli mil kadar giderek Weddell Denizinin doğusuna iniyor ve orada bir çift boynuz halini alarak küçük bir koy oluşturuyordu. Koya, kâşif Air Ernest Shackleton’un adı verilmişti. Shackleton Koyunda pek çok penguen bulunuyordu. Altın Maceracı bu yüzden her seferinde buraya gelirdi. Daha on gün önce Shackleton Koyunun oradan demir alarak Weddell Denizine açılmışlardı. O sırada hava yumuşak ve sakindi. Ama şimdi şiddetli bir fırtına vardı ve hava kırk beş derece soğumuştu. Siyah denizin akıntısına kapılmış gemi de bu kara, kayalık sahile gidiyordu.</p>

  <p class="calibre2">Kaptan Reilley geminin karaya oturacağından emindi^ Bu deniz ve fırtınada bundan kaçamazlardı. Ancak Fransız kurtarma gemisi önce yetişirse durum değişirdi. Kurtarma gemisinin verdiği konum doğruysa artık radar bağlantısı kurmuş olmaları gerekirdi. Basil Reilley’in alnı endişeyle kırıştı.</p>

  <p class="calibre2">İkinci subayı, «Merkezden bir haber daha geldi, kaptan,» dedi.</p>

  <p class="calibre2">Reilley uzatılan kâğıdı alarak baktı. «Bunu kurtarma gemisinin kaptanına gönder.» Bir transatlantik ve altı yüz insanın yaşamı tehlikedeyken gemi sahipleriyle kurtarıcılar arasındaki pazarlıklardan tiksiniyordu.</p>

  <p class="calibre2">Altın Maceracı kendisini bekleyen kayalara çarpmadan önce kurtarma gemisi bağlantı kurarsa ne yapacağını biliyordu. Mal sahibinin kesin emirlerine aldırmayacak ve gemi kaptanı olarak hakkını kullanıp Lloyds’un açık bonosunu kabul edecekti.</p>

  <p class="calibre2">«Bir gelse,» diye mırıldandı. «Tanrım, yalvarırım gelsin,» Dürbününü gözlerine götürerek sadece yükselen dalgaların gözüktüğü ufku tararken bir an beyaz bir şeyin parladığını fark etti. Kalbi deli gibi çarparken baktı ve onun üstüne güneş vuran bir aysberg olduğunu anladı.</p>

  <p class="calibre2">Dürbünü indirip köprünün rüzgârlı tarafından korunan yana geçti. Artık dürbüne gereksinmesi yoktu. Kurşunu gökyüzüne doğru yükselen siyah ve tehdit dolu Alarm Burnunu kolaylıkla seçebiliyordu.</p>

  <p class="calibre2">Birinci subayı gelip yanında durdu. «On altı mil, kaptan. Akıntı da biraz daha kuzeyden geliyor şimdi.» Adamın sesi acılaştı. «Tanrının belası Fransız nerede?»</p>

  <p class="scenebreak">***</p>

  <p class="calibre2">Samentha Silver yirmi beş yaşındaydı; kat kat giydiği kazaklar ve bunların üstüne geçirdiği erkek anorağı bile onun biçimli vücudunu gizleyemiyordu. Uzun bacaklı kadının vücudu gençlik ve sert egzersizler sayesinde çok güçlüydü. Güneşten açılıp yer yer gümüş ve altına dönüşen bakır rengi saçlarını büküp tepesine toplamıştı ama tel tel kaçan saçlar alnına dökülüp burnunu gıdıkladığından genç kadın yürürken dudaklarını büzüp suratındaki saçları üflüyordu.</p>

  <p class="calibre2">Sallanan gemide elerindeki ağır tepsiyi sıkıca tutarak emin adımlarla yürüdü.</p>

  <p class="calibre2">«Haydi, Mrs Goldberg bu çorba içinizi ısıtacak.»</p>

  <p class="calibre2">Kır saçlı kadın endişeyle mırıldandı. «Sanmıyorum, güzelim.»</p>

  <p class="calibre2">Samentha, «Öyleyse hatırım için için,» diye onu kandır., maya çalıştı.</p>

  <p class="calibre2">Kadın kalın fincanlardan birini aldı. «Peki.» Bir yudum, içti. «İyi geldi.» Sonra sesini alçaltarak usulca sordu. «Samentha, kurtarma gemisi geldi mi?»</p>

  <p class="calibre2">«Neredeyse gelecek. Kaptan yakışıklı bir Fransız ve yaşı da size uygun. İlk iş sizi tanıştıracağım.»</p>

  <p class="calibre2">Altmışına yaklaşmış, epey korkan, tombul dul gülümseyerek biraz daha dik oturdu. «Seni yaramaz seni,» diye gülümsedi.</p>

  <p class="calibre2">Samentha elindeki tepsiyi işaret etti. «Bunları dağıtır dağıtmaz gelip sizinle oturacağım. Klabrias oynarız olmaz mı?» Gülünce bembeyaz ve düzgün dişleri ortaya çıkmıştı. Bronzlaşmış yüzünde burnunun üstündeki çiller altın, tozu gibi duruyordu. Genç kadın yürüyüp gitti.</p>

  <p class="calibre2">Bütün yolcular onu görünce seviniyorlardı, çünkü Samentha bir kedi yavrusu ya da küçük bir çocuk gibi çevresine parlak bir saflık, tatlı bir sıcaklık yayan bir yaratıktı. Yolculara takılıyor, onlarla şakalaşıyor, gülüyor ve cesaret kazanmalarını, rahatlamalarını sağlıyordu. Çoğu onu benimsemiş, aileden biri gibi kabul ediyordu. Hepsi de onu gözleriyle izliyorlardı.</p>

  <p class="calibre2">Samentha biyoloji doktorası yapmıştı ve geminin uzman rehberlerinden biriydi. Deniz ekolojisi araştırması yaptığı Miami Üniversitesinden izin alarak bu yolculuğa katılmıştı. Kendisinden otuz yaş büyük yolcular ona sevdikleri çocuklarıymış gibi davranıyorlar, fakat en küçük olayda kendileri çocuklaşıp Samentha’ya yanaşıyorlardı. Onun doğal gücünü ve güvenini sezmişlerdi.</p>

  <p class="calibre2">Bir kamarot tepsideki fincanlara çorba koyarken, Samentha kuzine olarak kullanılan kokteyl salonunun kapısında durup pek kalabalık olan büyük salona baktı. Yıkanmamış insanların kokusu ve sigara dumanı adeta elle tutulacak hale gelmişti. Fakat yolculara büyük bir sevgi duydu. Genellikle insanlara pek sevgi duymazdı. İnsan kadar mükemmel ve soylu yaratıkların bir araya toplanınca böyle tatsız olmalarına şaşırıyordu.</p>

  <p class="calibre2">Kalabalık kentlerdeki insanları geçirdi kafasından. Hayvanat bahçelerinden, kafeslerdeki hayvanlardan nefret ederdi. Çocukluğunda, kafeste deliye dönerek durmadan dolaşan ayıya bakarak ağladığını anımsıyordu. Bütün yaratıkların istedikleri gibi yaşamak için özgür olmaları gerekirdi. Fakat en üstün yaratık olan insan bu hakkı pek çoğundan esirgiyordu. Aynı zamanda kendisini zehirleyip hapsederek mahvetmeye başlamıştı. Ancak böyle kazaya uğramış insanları görünce kendini onlara yakın hissediyor, yardımcı olmak istiyordu. Onlar adına korku duymaktaydı.</p>

  <p class="calibre2">Kendisi de için için korkuyordu. Çünkü denizi seven ve anlayan, onun korkunç gücünü bilen biriydi. O fırtınada kendilerini neyin beklediğini bilerek dehşete kapılıyordu. Yine de kendisini zorlayarak omuzlarını dikleştirdi ve tatlı tatlı gülümseyerek tepsiyi alıp yürüdü.</p>

  <p class="scenebreak">***</p>

  <p class="calibre2">Kaptan Reilley gemiyi terk etmek için hazırlıklarını yapmıştı. Antartika’daki koşullan bildiğinden günler önce kendi deneyimlerine dayanarak uzun bir liste hazırlamıştı. En önemli olanı, filikayla aşağıya inecek olan yolcunun deniz suyuna batmaması, hatta ıslanmamasıydı. Bu sularda insan sadece dört dakika sağ kalabilirdi. Suya düşen kimseyi fie men çıkarsalar bile ancak dört dakika yaşayabilirdi. Ancak, suya düşen kimsenin ıslak giysileri çıkarılıp vücudu iyice ısıtılırsa kurtulması olasıydı.</p>

  <p class="calibre2">İkinci önemli nokta da bu felaket karşısında yolcuların psikolojik durumuydu. Dışarıya göre sıcak ve güvemi oıan gemiden çıkarak Antartika fırtınasında, buz gibi havada, rahatsız sallarda kalacaklardı. Yolcularla konuşmuş, onları hazırlamaya çalışmıştı. Subaylardan biri de bütün yolcuların giyim eşyalarına, can yeleklerine bakmıştı. Soğuktan korunabilmeleri için onlara yüksek kalorili şekerli tabletler verilmişti. Sallara kaçar yolcunun yerleştirileceğini de dikkatle saptamıştı süvari. Her salı usta bir gemici yönetecekti.</p>

  <p class="calibre2">Önce filikalar indirilecekti. Altı filika geminin iki yanına indirilecek, her birinde bir seyir subayıyla beş gemici bulunacaktı. Neyse bu filikaların vinçleri elektrikle işliyordu ve baştan boşaltılacak yağ kısa süre için denizi düzleştirirken filikalar inecekti.</p>

  <p class="calibre2">Filikalarda motor, radyo, telsiz, can simitleri olmakla birlikte bu koşullar altında pek uygun sayılmazlardı. İçlerindeki insanlar birkaç saat içinde soğuktan bitkin düşerlerdi. Bu yüzden yolcular şişirilme, büyük sallara bindirileceklerdi. Bunlar en fırtınalı denizlerde bile dengelerini korurlardı; ayrıca çift kat yalıtımları vardı. Her sala yirmi insan binecekti. Vücut ısıları sayesinde, sallar karaya çekilene dek yolcular içlerinde nispeten rahat edebileceklerdi. Filikalar da salları çekerek Shackleton Koyuna götürecekti.</p>

  <p class="calibre2">Kaptan Reilley son kez karaya baktı. Çok yaklaşmışlardı. Gece bastırmak üzereydi; o loşlukta bile tepelerdeki buzlar korkunç ve açgözlü bir canavarın dişleri gibi parlıyordu. Reilley birinci subayına döndü. «Tamam, başlayalım.»</p>

  <p class="calibre2">Birinci subay küçük alıcı vericiyi ağzına yaklaştırdı. «Baş güverte. Burası köprü. Yağı dökmeye başlayabilirsiniz.»</p>

  <p class="calibre2">Burnun iki yanından uzatılan hortumlardan dizel yağı püskürmeye başladı. Yağlar suyun yüzünü kalın bir tabaka halinde kapladı. O anda deniz düzeldi. Dalgalar düzgün olarak geminin teknesinin altından geçiyordu.</p>

  <p class="calibre2">Süvari, «Filikaları indirin,» diye emretti. Birinci subay vericiyle bu emri yineledi.</p>

  <p class="calibre2">Vinçlerin hidrolik kolları altı filikayı yuvalarından çıkarıp geminin yanlarında, havada tuttu. Artık filikaları indirmek içlerindeki subayların göreviydi. Adamlar sert, dalgalı denize uygun şekilde inmeye çalışacaklardı. Projektörlerin ışığı filikaların kurşungeçirmez camlarının arkasında kalan subayların endişeden gerilmiş, soluk yüzlerini aydınlatıyordu.</p>

  <p class="calibre2">Birden gemi demirinin halkasına bağlı olan kaim naylon halat, top patlamasını andıran bir gürültüyle koptu, tıslar gibi bir ses çıkararak havada döndü. Bir çarpışta insanı ikiye biçebilirdi. Sanki azgın bir atın dizginini çıkarmışlardı. Altın Maceracı kurtulduğuna sevinmiş gibi burnunu havaya kaldırdı ve sancak yanını rüzgâra çevirdi. Üç sarı filika hâlâ oradan sarkıyordu.</p>

  <p class="calibre2">Karanlıklardan dev gibi bir dalga çıkarak gemiye doğru saldırırken filikalardan biri halatlarından ayırıp suya düştü. Uskuru deli gibi dönüyor, içindeki subay filikayı çevirip dalgayı karşılamaya çalışıyordu. Fakat dalga tekneyi yakaladığı gibi geminin yanına doğru savurdu. Filika olgun bir kavun gibi parçalandı. Kaptan köprüsündekiler, filikanın mürettebatının çaresizlikle karanlıklarda uzaklaştığını gördüler. Can yeleklerindeki yer saptama lambaları karanlıkta birer ateş böceği gibi parlıyordu; sonra bu ışıklar gözden kayboldu.</p>

  <p class="calibre2">Baştaki filika gemiye çarpıp duruyordu. Ön kablosu tutukluk yapmış, kıçı havaya kalkmıştı. Her dalga vuruşunda filika gemiye çarpıyordu. İçindeki adamların bağırdıklarını duyuyorlardı. Fırtınada pek hafif ve acınacak gibiydi bu sesler. Haykırışlar birkaç dakika devam etti, sonra deniz ağır ağır filikayı parçaladı.</p>

  <p class="calibre2">Üçüncü filika da teknenin yanına takılı kalmıştı. Birden onu tutan çengeller açıldı ve filika altı metre aşağıdaki kaynayan sulara düştü, Önce iyice suya gömüldü, sonra san bir balık gibi yüze çıktı. Her yanından sular sızdırarak ağır ağır karanlık gecede uzaklaştı.</p>

  <p class="calibre2">Kaptan Reilley, «Oh Tanrım,» diye fısıldadı. Köprünün sert ışığında yüzü birden çöküp yaşlanmış gibiydi. Bir seferde filikaların yarısını yitirmişti. O anda denizin aldığı adamları için yas tutmuyordu. Bunu daha sonra yapacaktı. Onu dehşete düşüren kaybettiği filikalardı. Bu yüzden altı yüze yakın insanın yaşamı tehlikeye giriyordu.</p>

  <p class="calibre2">«Öbür filikalar…» Birinci subayın sesi şok yüzünden kısılmıştı. «Diğerleri kazasız indiler, kaptan.»</p>

  <p class="calibre2">Kaptan fısıldadı. «Otuz sal için üç filika.» Sürü için bu kadar çobanın yeterli olmadığını biliyordu. Fakat yine de o fırtınada hepsini aşağıya indirmek zorundaydı. Alarm Burnunun açlıkla gemisini beklediğini biliyordu. «Salları yolla.» Kendi kendine mırıldandı. «Tanrı hepimize acısın.»</p>

  <p class="scenebreak">***</p>

  <p class="calibre2">Trog kulaklıklarını çıkararak pis kokulu puro dumanlarının arasından Nick’e baktı. «Telsizcileri aygıtının tuşlarını sabitleştirdi. Sadece S.O.S. veriyor.»</p>

  <p class="calibre2">Nick bunun ne anlama geldiğini biliyordu. Yolcular ve mürettebat gemiyi terk etmişti. Başını salladıysa da sesini çıkarmadı. Artık felaketi yavaş yavaş kabulleniyordu. Attığı zarla oyunu kazanamamış ve bu kumarda kaybetmişti. Altın Maceracı‘nın karaya oturup fırtınada parçalanacağından kuşkusu yoktu. La Mouette’in kazazedeleri Cape Town’a taşımasına yardım ederek Christy Nakliyattan biraz para alabilirdi fakat bu Esso donanımını çekerek sağlayacağı paraya oranla çok az olurdu. O işi bırakarak çılgın ve umutsuz oyuna girmişti. Kumarı kaybetmiş ve mahvolmuştu.</p>

  <p class="calibre2">David Allen cesaretle, «Belki gemi karaya oturmadan yetişiriz,» dedi. Köprüde başka konuşan olmadı. «Yeni sahil tarafında da geminin karaya oturmasını engelleyecek karşıt bir akıntı olabilir.» Nick ona bakarak kaşlarını çatınca sustu.</p>

  <p class="calibre2">«Gemiden hâlâ on saat uzaktayız. Reilley gemiyi terk etme kararını verdiğine göre kıyıya çok yaklaşmıştı demek. Reilley çok iyi bir kaptandır.» Nick, Altın Maceracı‘yı yönetmesi için kendisi seçmişti onu. «Kuzey Atlantik’te görevli bir destroyer komutanıydı. Donanmanın en genç kaptanı. Daha sonra P ve O hattında on yıl çalıştı. O şirket en iyi süvarileri seçer…» Birden sustu. Gevezelik etmeye başlamıştı. Gidip radara baktı. Ekranın kenarında gördüğü Alarm Bumu olmalıydı.</p>

  <p class="calibre2">Birden arkasından Trog’un heyecanlı sesi geldi. «Bir sinyal alıyorum. Filikalardan biri portatif telsizle haber veriyor. İçinde kazazedeler bulunan salları çekerek Shackleton Koyuna gidiyorlar. Bir sal kaybetmişler. Çekme halatı ayrılmış. Onu arayacak fazla filikaları yokmuş. La Mouette’e sala göz kulak olmasını söylüyorlar.»</p>

  <p class="calibre2">«La Mouette cevap veriyor mu?»</p>

  <p class="calibre2">«Hayır. O hâlâ bu yayın alanının dışında kalıyor sanırım.»</p>

  <p class="calibre2">«Pekâlâ.» Nick köprüye döndü. Hâlâ telsizini çalıştırmamıştı. Ses çıkarmayan subaylarının bunu hoş görmediklerini hissediyordu. O anda yine birinin yakınlığına gereksinme duydu. Bir insanla konuşmalı, biri dostlukla kendisine cesaret vermeliydi: David Allen’in yanında durdu. «Alarm Burnunun haritasına baktım, David.» Birinci subayın kendisine ilk adıyla hitap etmesine şaşıp kızarmasını görmezlikten geldi. «Kıyı çek sarp ve kuzey rüzgârlarına da açık. Fakat sahiller çakıllı ve barometre de yükseliyor.»</p>

  <p class="calibre2">David hevesle başını salladı. «Evet, kaptan. Bunu gözlüyordum.»</p>

  <p class="calibre2">«Gemiyi tutması için bir karşı akıntı umacak yerde, geminin o çakıllı sahile çıkması ve bu arada havanın yumuşaması için dua et. Gemi parçalanmadan önce kendisine halat atmamız için hâlâ bir fırsat var.»</p>

  <p class="calibre2">David gülümsedi. «On tane Meryem Duası okuyacağım, kaptan.» Sessiz ve ürkütücü süvarinin bu ani dostluğu onu iyice şaşırtmıştı.</p>

  <p class="calibre2">Nick, «La Mauette’den önce erişmemiz için de on Meryem Duası daha oku,» diye güldü. David Allen onun gülümsediğini ilk kez görüyordu. Sert yüzün bu denli değişmesine şaştı. Büyük bir çekicilik ve sıcaklıkla aydınlanmıştı bu yüz. O zamana dek Nick Berg’in gözlerinin bu kadar berrak yeşil, dişlerinin de çok düzgün ve bembeyaz olduğunu fark etmemişti.</p>

  <p class="calibre2">Nick, «Yola devam,» diye mırıldandı. «Bir değişiklik olursa beni çağır.» Dönüp kamarasına doğru gitti.</p>

  <p class="calibre2">David Allen sesinde yeni bir dostlukla, «Yola devam, kaptan,» diye yanıtladı.</p>

  <p class="scenebreak">***</p>

  <p class="calibre2">Kaptan Reilley en öndeki filikanın küçük lombozundan kaderine terk edilmiş olan gemiye baktı. Gemiyi bu son anlardaki kadar büyük ve güzel görmemiş olduğunu düşündü. Pek çok tekneyi sevmişti. Her biri ona yaşayan, olağanüstü bir yaratık gibi gelmişti. Fakat hiçbir gemiyi Altın Maceracı kadar sevmemişti. Onunla birlikte içinde bir şeyin ölmekte olduğunu hissetti.</p>

  <p class="calibre2">Geminin hareketini değiştirdiğini de fark etti. Gemi Alarm Burnunun sarp kayalarla kaplı kıyısına doğru dönmüştü. Sanki kendisini bekleyen akıbeti bilirmiş gibi oraya yaklaşmamaya çalışıyordu. Otuz derece yalpa yapan teknenin kırmızı karina boyaları gözüküyor, karşıda siyah, yüksek tepeler dimdik suya iniyordu. Altın Maceracı‘nın o kayalara çarpacağı kesindi. Ama son anda şiddetli bir karşı akıntı yüzünden gemi birden döndü ve kayalara yaklaşmadan burnunu çevirip gerideki sığ koya dalarak Kaptan Reilley’nin gözlerinden gizlendi. Adam dakikalarca geriye, yükselen dalgalara baktı. Yüzü kederden kırış kırış olmuştu. Sonra içini çekerek döndü ve bütün dikkatini ağır ağır ilerleyen, acınacak kadar küçük konvoyu Shackleton Koyuna sokup güvenceye almaya verdi.</p>

  <p class="calibre2">Kader de onlara acımışa benziyordu ve kıyıya yanaşabilmeleri için uygun bir akıntıyla karşılaştılar. Kaptan, belki de korkunç talihsizliğimiz sona erdi artık, diye düşündü. Yine portatif telsize uzandı. Belki Fransız kurtarma gemisi onu duyacak kadar yaklaşmıştı. Aramaya başladı. «Le Mouette? Beni duyuyor musun, La Mouette?»</p>

  <p class="scenebreak">***</p>

  <p class="calibre2">Samentha’nın konuşmaktan sesi kısılmış, saldaki yolcuları yatıştırmaya çalışırken yorgunluktan başı dönmeye başlamıştı. Soğuktan da bitkin düşmüştü zaten. Son anda sala binmeye hazırlanan güverte üçüncü subayını birden gelen bir dalga alıp götürmüştü. Bu yüzden saldakileri yönetmek Samentha’ya kalmıştı. Üstelik kısa süre önce kendilerini filikaya bağlayan halatın ayrıldığını da anlamıştı. Umutsuzluktan karın kaslarında şiddetli bir sancı duyuyordu. Kaderin bu sonuncu hainliğine itiraz etmek, bağırmak istiyordu. Gözleriyle denizi araştırmış fakat diğer salları görememişti. Açık denize doğru sürükleniyorlardı. Gözlerini kapattı, az sonra büyük bir güç harcayarak yine açtı. Kendi kendine kesinlikle, «Ölmeyeceğim,» dedi. «Burada durup ölümü beklemeyi reddediyorum.» Dizüstü sürüne sürüne bitkin yolcuların arasından geçip bütün kumanya ve aygıtların bulunduğu dolaba yaklaştı.</p>

  <p class="calibre2">Portatif telsiz poliüretandan bir kılıfa yerleştirilmişti. Yün eldivenler içinde soğuktan donan parmaklarıyla aygıtı çekiştirdi, sonunda kılıfından çıkarmayı başardı. Bu, bir sigara paketi büyüklüğündeydi. Bir yanına da talimat yazılmıştı. Samentha’nın yazıyı okumasına gerek yoktu. Telsizi açıp kaidesinin üstüne yerleştirdi. Küçük aygıt kırk sekiz saat ya da pili bitene kadar 121.5 megahertzden sürekli olarak SOS verecekti.</p>

  <p class="calibre2">Fransız kurtarma gemisi bu pek hafif sinyali duyabilirdi belki.</p>

  <p class="scenebreak">***</p>

  <p class="calibre2">İçinde hiç insan kalmamış, makineleri durmuş, dümeni kilitlenmiş, güverte ışıkları yanan ve telsizi devamlı SOS veren Alt m Maceracı ağır ağır sahile yaklaştı. Artık döndüğü için dalgaları bordasından alıyordu. Bir ara sarp kayaların hemen ilerisinde bulunan ve bir tapınağın sütunlarını andıran üç kayaya yaklaştı. Bunlardan birine kıçıyla hafifçe çarpınca o yandaki boyası kazındı, küpeştesi içeriye göçtü ama sütundan uzaklaştı. Bu çarpma onun kıçını çevirmeye yetmişti. Burnu sarp kayaların gerisinde kalan geniş, sığ koya döndü.</p>

  <p class="calibre2">Rüzgâr hafiflemişti fakat gemiyi hâlâ itiyordu. Tekneyi ağır ağır koyun içine sokacak gücü vardı hâlâ. Dipteki saçlar, çakıl taşlarına süründü ve dalgalar tekneyi iterek karaya oturttu. Kısa gece sona ererken rüzgâr da dindi, sular çekilmeye başladı. Böylece Altın Maceracı yerine daha da iyi yerleşti.</p>

  <p class="calibre2">O gün öğleüzeri gemi morumsu çakıllı sahihe başını dayamış, on derecelik bir eğimle karaya oturmuştu. Sadece kıçı kurtulmuştu; suyla birlikte hatif hafif oynuyordu. Ama bu kısımda sular buz tutmaya, buzlar kalın bir tabaka oluşturmaya başlamıştı.</p>

  <p class="calibre2">Gemi parlayan ıslak sahilde pek yüksek duruyor, donanımlarından buzlar sarkıyordu. Hâlâ yedek jeneratörleri çalışmaktaydı ve içinde hiç insan olmamakla birlikte ışıklar yanıyor, terk edilmiş salonlardan müzik sesi geliyordu.</p>

  <p class="calibre2">İçine deniz suyu girip çıkan yandaki yırtığın dışında teknede başka hasar yoktu. Telsiz odasında da sabit tuş durmadan aynı sinyali veriyordu. Bunu beş yüz mil uzaktan duymak olasıydı.</p>

  <p class="scenebreak">***</p>

  <p class="calibre2">«Nick Berg iki saat ölü gibi uyuduktan sonra sıçrayarak uyandı. Çok önemli bir şeyin olacağını sezmişti. Fakat nerede olduğunu anlaması için on saniye geçmesi gerekti.</p>

  <p class="calibre1">Sendeleyerek ranzadan inerken yeterince uyumadığını biliyordu. Bitkinlikten kafası bulutlanmıştı; duşta tras olurken ayakta’ sallanıyor, kaynar suda kendisine gelmeye çalışıyordu.</p>

  <p class="calibre2">Köprüye çıkınca Trog’un hâlâ aygıtlarının başında olduğunu gördü. Telsizci kızarmış küçük gözleriyle bir an kaptana baktı. Hiç uyumamış olduğu belliydi. Nick dayanamayıp yattığı için kendisinden utanmıştı.</p>

  <p class="calibre2">Trog, «Hâlâ La Mouette’den ilerideyiz,» diyerek telsize döndü. «Yüz mil kadar ileride olduğumuzu sanıyorum.»</p>

  <p class="calibre2">Angel kocaman bir tepsiyle köprüye gelince yiyecek kokusundan Nick’in ağzı sulandı.</p>

  <p class="calibre2">Angel, «Senin için özel kahvaltı yaptım, kaptan,» dedi. «Buna Melek Kanatları Üstünde Yumurta adını verdim.»</p>

  <p class="calibre2">«Tamam, yiyeceğim.» Nick, Trog’a dönerek sordu, «Ya Maceracı?»</p>

  <p class="calibre2">«Hâlâ SOS yolluyor ama üç saat içinde konumu değişmedi.»</p>

  <p class="calibre2">Nick lokmasını yutarak, «Ne demek istiyorsun?» dedi.</p>

  <p class="calibre2">«Durumunda değişiklik yok.»</p>

  <p class="calibre2">«Öyleyse karaya oturdu.» Elindeki yemeği unutmuştu Nick. O sırada David Allen ceketini giyerek köprüye daldı. Gözleri şişmiş, saçlarını acele ıslatıp taramıştı. Kaptanın köprüde olduğunu duyar duymaz gelmişti. «Hâlâ telsizi çalışıyorsa parçalanmamış demektir.»</p>

  <p class="calibre2">Nick birden gülümsedi. «Senin dualar etkisini gösterdi galiba, David.»</p>

  <p class="calibre2">David tik ağacından yapılmış harita masasına vurdu. «Şeytan kulağına kurşun.»</p>

  <p class="calibre2">Nick duyduğu umutsuzluğa karşın yorgunluğundan sıyrıldığını hissetti. Deniz epey düzleşmişti ama ufkun hemen üstündeki yağ sarısı güneş hiç ısı vermiyordu. Nick termometreye bir göz attı. Dışarıda ısı sıfırın altında otuz dereceydi. Bu sakin havayı beğenmemişti; buna güvenmemekle birlikte devam etmesi için dua ediyordu yine de.</p>

  <p class="calibre2">David Allen, «Eğer görüş alanı daralmazsa bir saat sonra Alarm Burnunu seçeceğiz,» diye övündü.</p>

  <p class="calibre2">«Sanmam. Kısa süre sonra sis basacaktır.» Eliyle buharların yükseldiği denizi işaret etti.</p>

  <p class="calibre2">David pek hevesliydi. «Dört saat sonra da Altın Maceracı‘ya erişeceğiz. İzninizle, aşağıya gidip tekrar çekme takımlarını ve fişek halatlarını kontrol etmek istiyorum, kaptan.»</p>

  <p class="calibre2">Etraflarında hava unlu bir çorba gibi yoğunlaşmaya başlamıştı. Ancak birkaç yüz metre ilerisini görebiliyorlardı. Nick kafese kapatılmış kaplan gibi dolaşıyordu, Trog, Christy Nakliyat, Jules Levoisin ya da Kaptan Reilley’nin mesajlarını kaydettiği zaman duruyordu ancak.</p>

  <p class="calibre2">On bire doğru Reilley ağır giden konvoyuyla Shackleton Koyuna eriştiğini haber verdi. Başka kayba uğramamıştı. Hava yumuşakken hemen kamp kuracaklardı. La Mouette’den 121.5 megahertze dikkat etmesini ve gece halatı ayrılıp uzaklaşan 16 numaralı sala göz kulak olmasını istiyordu. La Mouette buna cevap vermedi.</p>

  <p class="calibre2">Trog, «La Mouette portatif telsizle verilen sinyalleri alamıyor,» diye söylendi.</p>

  <p class="calibre2">Nick bir an o soğukta salla denize açılan zavallıları düşündü. Isı birden yükselmezse o günü sağ çıkaramayacaklardı. Sonra bu fikri kafasından kovarak yine Christy Nakliyat ve La Mouette arasındaki haberleşmeyle ilgilendi.</p>

  <p class="calibre2">İki taraf pazarlık konusunda fikirlerini tümüyle değiştirmişlerdi. Altın Maceracı açık denizde sürüklenirken, bir kurtarma gemisi ona bir halat atar, büyük çelik kabloyu taşıyacak tel halatı gemiye takarak onu çekerdi. Jules Levoisin, Lloyds’un açık bonosu, yani ‘kurtarma yoksa ödeme de yok’ anlaşması için ısrar etmişti.</p>

  <p class="calibre2">Şimdi kurtarma hemen hemen emin olduğuna göre para da onu izleyecekti. Kaç para ödeneceğine de uluslararası denizcilik yasalarına göre Lloyds’un Londra’daki komitesi karar verecekti. Hakem gemiyi kurtaranın karşılaştığı zorluklar ve tehlikeye göre yüzdeyi saptayacaktı. Akıllı bir gemi kurtarmacı hakem mahkemesinde, büyük zorluklarla karşılaştığını, olağanüstü cesaret gösterdiğini ballandırarak anlatır ve milyonlarca dolar kazanabilirdi.</p>

  <p class="calibre2">Christy Nakliyat, ‘Kurtarma yok. Ödeme yok’ anlaşmasından kaçınmak için elinden geleni yapmış, Levoisin’in günlük ücret ve ikramiyeyle çalışmasını istemişti. Böylece belirli bir para ödeyecekti. Fakat Fransız buna karşı koymuş, Altın Maceracı‘nın karaya oturduğu anlaşılana dek açık bonoda ısrar etmişti.</p>

  <p class="calibre2">Şimdi geminin karaya oturması, dolayısıyla kurtarılma olasılığının azalması durumunda roller tümüyle değişmişti. Levoisin telaşlanarak açık bono teklifini geri almıştı. Artık kurtarma pek emin değildi; ayrıca Maceracı parçalanmış da olabilirdi. Gemi Alarm Burnuna çarparak paramparça olduysa para da alınamazdı.</p>

  <p class="calibre2">Şimdi Levoisin günlük anlaşma yapmak için telaşlanıyor, yolcuları alıp taşımak için günde 10.000 dolara çalışacağını söylüyordu. Gemiden kurtarabileceği değerli şeylerin de % 2.5’ğuna razıydı. Bunlar uygun koşullardı. Jules Levoisin milyonları düşlemekten vazgeçerek gerçekleri görmeye başlamıştı.</p>

  <p class="calibre2">Ancak Christy Nakliyat daha önce günlük kiralama için büyük para önerirken şimdi bundan vazgeçmişti. On altıncı kanaldan cevap vererek, «Kazazedelerin taşınmasıyla birlikte Lloyds’un açık bonosunu kabul ediyoruz,» diye haber yollamıştı.</p>

  <p class="calibre2">Jules Levoisin, «Olay yerinde durum değişti,» diye cevap verince, Trog yine onun yerini saptadı.</p>

  <p class="calibre2">Kızarmış gözlerini memnun memnun kırpıştırarak, «Ondan epey ilerideyiz,» diye haber verdi. Nick de yeni konumu haritaya kaydetti.</p>

  <p class="calibre2">David Allen elinde giysilerle geldi. «Size kılık buldum, kaptan. Bunları başmakinistten ödünç aldım. Onunla aynı ölçüdesiniz.»</p>

  <p class="calibre2">Nick, «Onun bundan haberi var mı?» diye sordu.</p>

  <p class="calibre2">«Pek var sayılmaz. Kamarasından ödünç aldım.»</p>

  <p class="calibre2">Nick güldü. «İyi yapmışsın, David. Lütfen onları gündüz kamarama koy.» Bu genç adama gitgide daha fazla ısınıyordu.</p>

  <p class="calibre2">Trog birden seslendi. «Kaptan, yeni bir sinyal alıyorum. 121.5 megahertzden.»</p>

  <p class="calibre2">«Ah, Allah kahretsin!» David Allen kaptanın dairesinin kapısında durdu. Yüzü allak bullak olmuştu. «Tanrının belası kaybolan sal bu!»</p>

  <p class="calibre2">Nick de öfkeyle çıkıştı. «Konumu söyle!»</p>

  <p class="calibre2">«280 derece izafi ve 045 derece manyetik »</p>

  <p class="calibre2">Kaptan daha da öfkelendi. Sal iskele tarafında, Altın Maceracı‘nın rotasının dışında kalıyordu. Oysa gemiye iyice yaklaşmışlardı. La Mouette’le aralarında da fazla mesafe yoktu. Bu yüzden genç subaylardan biri dayanamam «Eğer sala gidersek gemiyi o kurbağaya armağan etmiş olacağız.»</p>

  <p class="calibre2">Bunun üzerine hafif sesle tartışmalar başladı. Nick onlara bakmıyordu. Sıktığı yumruğunu masaya dayamış, haritanın üstüne eğilmişti.</p>

  <p class="calibre2">«Tanrım, bu zamana dek donmuşlardır zaten. Oraya gidip birkaç cesedi suya atmaktan başka bir şey yapmayacağız.»</p>

  <p class="calibre2">«Onların rotamızdan ne kadar uzak olduğunu da bilemeyiz. O portatif telsizlerin birkaç yüz millik bir yayın alanı vardır.»</p>

  <p class="calibre2">«La Mouette avı kapacak.»</p>

  <p class="calibre2">«Onları daha sonra alırız. Yani Altın Maceracı‘ya halat attıktan sonra…»</p>

  <p class="calibre2">Nick doğrulup ağzından yaprak sigarasını çekti, David Allen’e bakarak sakin sakin konuştu. «Mr.Allen, lütfen subaylarınıza deniz kurallarını öğret.»</p>

  <p class="calibre2">David Allen bir an durduktan sonra, «Denizde insan yaşamını korumak her şeyden önde gelir,» diye açıkladı.</p>

  <p class="calibre2">«Pekâlâ Mr.Allen, dümeni 80 derece iskeleye kır, SOS sinyaline doğru git.» Dönerek kamarasına gitti. Yalnız kalana kadar öfkesini korumuştu. Kamarada yumruğunu masaya indirdi.</p>

  <p class="calibre2">Köprüde kalanlardan hiçbirinin sesi çıkmadı önce. Sonunda üçüncü subay itiraz etti. «Ama çok yaklaşmıştık!»</p>

  <p class="calibre2">David Allen kendisini toplayarak hiddetle dümenciye seslendi. «Yeni rotamız 045 derece manyetik.»</p>

  <p class="calibre2">Trog pis pis güldü. «Önce adamın buz gibi soğuk olduğunu söylüyordun. Şimdi de bir SOS’e cevap verdiği için bebek gibi feryat ediyorsun.»</p>

  <p class="scenebreak">***</p>

  <p class="calibre2">Büyücü sislerin içinde dönerken David Allen’in sesi çıkmıyordu. Büyük uskurlar gemiyi ödül yerinden uzaklaştırdığı sırada La Mouette’in zafer dolu mesajları onlara kafa tutuyordu sanki. Fransız hızla Alarm Burnuna yaklaşırken Londra’daki mal sahipleriyle pazarlık etmekteydi.</p>

  <p class="calibre2">Nick şakirt bir tavırla, «Artık Levoisin’den önce ödüle yetişemeyeceğimiz anlaşıldı, David,» dedi. «Onun için elimizdeki kozu kullanacağız…» Sözlerine devam edecekti ama Trog’un heyecanla bağırdığını duydu.</p>

  <p class="calibre2">«121.5’le tekrar bağlantı kurdum.» Köprüdekilerin düş kırıklığı belliydi. «Önümüzde bir aysberg olduğu için sinyali bir süre alamadık sanırım. Onlara iyice yaklaştık artık. Uzun sürmez.»</p>

  <p class="calibre2">«Sadece bize ödülü kesinlikle kaçırtacak kadar sürer.»</p>

  <p class="calibre2">Buzdağı çok büyük olduğundan hava ve su akıntılarına yol açarak sislerin havalanmasına neden oluyordu.</p>

  <p class="calibre2">Birden sisler açılınca tam karşılarında yeşil ve mavi buzu gördüler. Gökyüzüne doğru yükselen buzdağı soluk kesecek kadar güzeldi. Deniz bu dağın dibinde mağaralar oymuştu.</p>

  <p class="calibre2">«İşte oradalar!»</p>

  <p class="calibre2">Nick dürbünü kapıp buzun kıyısındaki koyu renk beneklere bakarak, «Hayır,» diye söylendi. «Orada sadece penguenler var.»</p>

  <p class="calibre2">Büyücü kuşların çok yakınından geçti. Penguenler kokuyla karın üstü yatarak ve kısa kanatlarını çırparak buzlarda kayıp suya atladılar.</p>

  <p class="calibre2">Sesi kesilmiş olan telsiz birden çalışmaya başladı. Sinyal çok yüksekti. Ama az sonra yeniden kesiliverdi.</p>

  <p class="calibre2">David acı acı, «Hepsini Allah kahretsin!» diye sövdü. «Hangi cehennemde bunlar? Neden bir fişek atmıyorlar? Onlara geldiğimizi düdük çalarak haber vermek isterim, kaptan.» Nick dürbünü indirmeden kafasını sallayarak izin verdi.</p>

  <p class="calibre2">David başının üstündeki kırmızıya boyalı sis düdüğüne uzandı. Düdüğün derin sesi etrafta yankılar yaptı. Ses buzdağlarından yankılanarak geri döndü.</p>

  <p class="scenebreak">***</p>

  <p class="calibre2">Samentha küçük gaz ocağını kucağına almış, dolabın yerinden çıkan cam elyaf kapağım tepsi gibi kullanıyor, alüminyum kaptan iki bardak su ısıtıyordu. Ocağın mavi alevi plastik mağaranın içini hafifçe aydınlatmaktaydı. Kazazedeler ölüyorlardı.</p>

  <p class="calibre2">Gavin Stewart adlı yolcu, karısının başını göğsüne dayamış oturuyordu. Kır saçlı başını da öne doğru eğmişti.</p>

  <p class="calibre1">Kadın öleli iki saat kadar olmuş, vücudu soğumuştu; balmumu gibi yüzü huzurluydu.</p>

  <p class="calibre2">Samentha onlara bakmaya dayanamıyordu. Ocağın üstüne eğilip suya et suyu, tableti attı ve ağır ağır karıştırırken korkunç soğukta gözlerindeki yaşları sildi. Bunu yapabilmek için çaba harcaması gerekmişti. Et suyu ancak kan ısısındaydı ama daha fazla ısıtmak için zaman ya da yakıt harcayamazdı.</p>

  <p class="calibre2">Kızın uzattığı madeni kabı uyuşmuş ellerle tutan kazazedeler et suyundan biraz içtiler fakat aslında hiçbirinin içecek gücü ya da ilgisi kalmamıştı.</p>

  <p class="calibre2">Samentha ısdırapla, «Haydi Mrs. Goldberg,» dedi. Soğuk boğazını tıkamıştı; içerisinin pis havası da şakaklarının zonklamasına neden oluyordu. «Bunu içmelisiniz…» Samentha kadının yüzüne dokununca sustu. Yüz yumuşamıştı ve hızla soğuyordu. Samentha bu şoktan kurtulmak için birkaç uzun dakika öylece kaldı. Sonra kadının kapüşonunu yüzüne doğru indirdi. Kimse bunu fark etmemişti. Herkes uyuşup kalmış durumdaydı.</p>

  <p class="calibre2">Birden etraflarında ölmek üzere olan bir boğanın bağırmasını andıran ya da top atışına benzeyen korkunç bir ses duydular. Samentha kafasının kendisine oyun oynadığını sandı. Ses tekrar işitilince başını kaldırarak, «Tanrım,» diye fısıldadı. «Geldiler. Her şey düzelecek. Bizi kurtarmaya geldiler.»</p>

  <p class="calibre2">Yaşlı bir kadın gibi ağır ağır sürünerek dolaba yaklaştı. «Geldiler. Kurtulduk!» Can yeleğinin pilli lambasını yaktı.</p>

  <p class="calibre1">Bunun ışığından yararlanarak bir paket fosforlu fişeği buldu.</p>

  <p class="calibre2">«Haydi bağıralım. 16 numaralı saldakilerin sesleri duyulmalı.» Salın üstünü kapatan tentenin bağlarını çözmeye çalışırken içeridekileri canlandırmak istedi. «Haydi bağırın,» diye fısıldadı ama içeridekiler sessiz ve hareketsizdi. Sürünerek dondurucu havaya çıkarken gözlerindeki yaşların nedeni soğuk değildi.</p>

  <p class="calibre2">Şaşkın şaşkın çevresine baktı. Gökyüzü kat kat, saydam, korkunç buzlardan oluşmuş gibiydi. Ancak bir an sonra salın bir buzdağının çıkıntısının altına girmiş olduğunu anladı. Bu cam gibi buzdağının altında kendisini pek küçük ve önemsiz hissetti.</p>

  <p class="calibre2">O sırada geminin böğürmeyi andıran sis düdüğünü duydu yine. Bu ses tepesindeki buzlara çarparak yankılandı. Buzdağının içindeki çatlaklardan, altındaki mağaralardan ses tekrar tekrar yansıdı.</p>

  <p class="calibre2">Samentha bütün gücünü kullanarak kolunu kaldırıp fişeğin ucundaki küçük kâğıdı yırttı. Fişek birden kendiliğinden alev alarak kırmızı bir ateşle yandı.</p>

  <p class="calibre2">Sisli, buz gibi havada yeniden sirenin sesi duyuldu. Bu ses hızla buzdağına çarptı. Deniz, rüzgâr, değişen ısının aşındırması yüzünden pırıl pırıl parlayan buzdağında enlemesine derin bir çatlak olmuştu. Büyücü‘nün sert sis düdüğü dağda titreşime yol açtı; çatlağın iki yanındaki buzlar değişik hızla titreşiyorlardı. Sonra çatlak birden genişledi ve korkunç bir patlamayla buzlar ayrıldı. Yüz milyon ton buz, ana aysbergden ayrıldı. Saint Paul Katedralinin iki katı büyüklüğündeki bu buz koparken yeni basınçlar ve güçlerle karşılaştı. İçindeki küçük çatlaklar genişledi. Buzlar kırılıp hızla havada uçmaya başladı. Bunlardan bazıları bir lokomotif kadar büyük, bazılarıysa bir kılıç boyunda, onun kadar keskin ve tehlikeliydi. Buzlar uçuşurken küçük sarı plastik sal çaresizlikle sularda sallanıyordu.</p>

  <p class="calibre2">Nick, «İşte orada,» dedi. «Tam sancağımızda.» Fosforlu imdat fişeği sisleri birden kırmızımsı bir renge boyamıştı. David Allen sis düdüğünü son kez çaldı.</p>

  <p class="calibre2">Nick dümenciye emir verdi. «Yeni rota 150 derece.» Büyücü dönerek birden sislerin içinden açık havaya çıktı.</p>

  <p class="calibre2">Yarım mil ileride sal şişman, küçük sarı bir kurbağa gibi sallanıyordu. Salda dimdik durmuş kırmızı fişeği yakan insan pek küçücük gözüküyordu; deniz, sis ve buzdağından oluşan yerde bir benekten farksızdı.</p>

  <p class="calibre2">Nick, «David, kazazedeleri almaya hazır ol,» deyince birinci subay hemen uzaklaştı. Nick de kurtarma işlemini izlemek üzere cama yaklaştı. Fakat birden hayretle başını kaldırdı. Bir an silah atıldığını sanmıştı. Ama sonra bunun yerini korkunç bir çatırtı ve homurtu aldı. Buzdağından inen bir çığın sesiydi bu.</p>

  <p class="calibre2">Nick buzdağının şekil değiştirmekte olduğunu görerek, «Aman Tanrım!» diye fısıldadı. Buzlar durmadan fırlayıp yuvarlanıyor, etrafa saçılıyorlardı. Bu sırada buzdağı da geriye doğru gidiyordu. Böyle arkaya doğru yaslanırken dengesini yitiren aysberg suya gömüldü. Bunu birbiri ardından saldıran yüksek dalgalar izledi. Büyücü bunları aşarken burnu iyice havaya kalkıyordu.</p>

  <p class="calibre2">Kimsenin sesi çıkmıyordu. Nick birden bağırdı. «Yaklaş. Mümkün olduğunca yaklaş.»</p>

  <p class="calibre2">Sarı raft gözükmüyordu artık. Sivri buzlar ince plastiği delip yırtmış ve üstüne düşen parçalar da içindeki zavallı insanlarla birlikte salı suyun dibine göndermişti.</p>

  <p class="calibre2">Nick, «Daha yaklaş,» diye ısrar etti. Eğer bu aysberg parçalanmasından sonra biri sağ kalmışsa bile ancak dört dakika yaşayabilirdi. Nick burnu buzları kıracak güçteki gemisini oraya yaklaştırdı.</p>

  <p class="calibre2">Sonra kaptan köprüsünün kapısını açarak dondurucu havaya, açık kanada çıktı. Öfke ve umutsuzluk yüzünden soğuğa aldırmıyordu. Kazazedeleri kurtarmak için en büyük bedeli ödemişti. Bir avuç yabancının yaşamını kurtarmak için Altın Macerascı‘dan vazgeçmiş ve son anda kazazedeleri onun elinden kapmışlardı. Boşuna fedakârlık etmiş oluyordu. Bu korkunç ziyan onu şaşırtmıştı. Duygularını başka türlü belirtemeyeceği için korkunç bir öfkeye kapılarak haykırdı. «Gözlerinizi dört açın! O insanları istiyorum!..»</p>

  <p class="calibre2">Gözüne birden parlak kırmızı bir şey ilişti. Yeşil suların içinden yükselip yüze çıkan kırmızı şey daha da parladı. Nick, «İki makine de yarı tornistan!» diye bağırdı. Uskurların hızı değişirken, Nick suyun yüzüne çıkan kırmızı parkalı insanı seçti: Başını geriye atmış, ıslak yüzü etraftaki buzlar kadar beyazdı. Çok genç, henüz sakalları çıkmamış bir delikanlıydı ve inanılmayacak kadar güzeldi.</p>

  <p class="calibre2">Nick, «Onu yakalayın!» diye haykırınca güzel yüzlü gencin gözleri açıldı. Kaptan onun pek iri uları grimsi yeşil gözlerini de gördü.</p>

  <p class="calibre2">David Allen elinde can simidi ve halatıyla koşarak geldi.</p>

  <p class="calibre2">«Çabuk ol!» Çocuk hâlâ sağdı ve Nick onu istiyordu. Ömründe hiçbir şeyi böylesine büyük bir arzuyla istememişti. Feda ettiği her şeye karşılık hiç olmazsa bu genç hayatı istiyordu. Yine bağırdı. «Haydi David!»</p>

  <p class="calibre2">David de seslendi. «Al.» Küpeşteye tutunarak can simidini attı. Bunu ustalıkla atmıştı ve can simidi sudaki insanın omzuna çarpıp hemen yanına düştü.</p>

  <p class="calibre2">Nick, «Yakala!» diye haykırdı. «Yakala!»</p>

  <p class="calibre2">Yüz ağır ağır döndü. Genç, eldivenli elini sudan çıkardı fakat hareketleri hantal ve düzensizdi.</p>

  <p class="calibre2">David cesaret verdi. «Orada. Tam yanında. Yakala be adam!»</p>

  <p class="calibre2">Genç iki dakikaya yakın süredir sudaydı ve kollarıyla bacaklarının kontrolünü yitirmişti. Kaldırdığı elini iki kez uzattı. Birinde eli can simidine de çarptı fakat tutabilecek durumda değildi.</p>

  <p class="calibre2">Nick, «Tanrının budalası» diye kükredi. «Yakala!» O iri yeşil gözler ona doğru döndü. Tam bir yenilgiyle bakıyorlardı. Bir el hâlâ havadaydı. Sanki vedalaşıyordu.</p>

  <p class="calibre2">Nick ceketini çıkarıp ayakkabılarını ayaklarından atana kadar ne yaptığını anlayamadı. Sonra durup düşünecek olsa bunu yapmaya cesaret edemeyeceğini anladı.</p>

  <p class="calibre2">Kendisini çivileme denize bıraktı. Subaşının üzerinde kavuşunca bu soğuğa inanamayarak dehşete kapıldı. Soğuk göğsünü bir mengene gibi sıkarak ciğerlerindeki havayı dışarıya çıkardı. Korkunç acı veren iğneler kafasına saplanıyordu. Soğuk ince elbisesinden içeriye girmiş, her yanını kavramıştı. Midesi bulanıyor, iliklerine kadar donuyordu. Kollarım, bacaklarını oynatmakta güçlük çektiğini anladı. Ama yine de suyun üstündeki insana doğru gitti.</p>

  <p class="calibre2">Aralarında sadece on iki metre vardı fakat yarı yolda ona erişemeyeceğini düşünerek paniğe kapıldı. Dişlerini sıkarak en amansız düşmanıymış gibi soğukla mücadele etti. Ancak soğuk vücudunun ısısını götürürken gücünü de kırmıştı.</p>

  <p class="calibre2">Suyun üstündeki insana koluyla çarptıktan sonra ona erişmiş olduğunu anladı. Umutsuzlukla ona sarılarak Büyücü‘nün güvertesine baktı.</p>

  <p class="calibre2">David Allen can simidini halatından çekerek geri almıştı. Bunu tekrar attı. Soğuk Nick’i çok ağırlaştırmıştı. Bu yüzden alnına çarpan simide engel olamadı. Ama acı da duymadı. Yüzünde, ellerinde ve ayaklarında hiç his kalmamıştı.</p>

  <p class="calibre2">Hareketsiz gençle uğraşırken her geçen saniyenin önemi olduğunu biliyordu. Simidi gencin kafasından geçirmeye çalışırken ellerine hâkim olamaz hale geldi. Sadece onun başıyla bir kolunu simide soktu. Daha fazlasını yapamayacağını anlamıştı. İyice paniğe kapılarak, «Çek!» diye bağırırken halata da kolunu doladı, çünkü artık parmaklarıyla tutamıyordu. Onları yukarıya alırlarken son gücüyle halata yapışıp kaldı.</p>

  <p class="calibre2">Sivri buzlar onlara sürünüyor, onları kapmak istiyor ama Nick, serbest koluyla genci tutuyordu. «Çek!» diye fısıldadı. «Tanrı aşkına çek!» Sonra Büyücü‘nün çelik yanına çarptılar ve sudan çıktılar. Halat kolunu kesmiş, akan kanlar demiz suyuyla karışarak pembeleşmişti. Fakat acı duymuyordu.</p>

  <p class="calibre2">Diğer koluyla genci yakalamış, onun can simidinden kaymasına engel oluyordu. Kendisini yakalayan elleri fark etmedi bile. Yüzüstü güverteye devrilirken David onu yakaladı. Nick’i hemen Angel’ın sıcak kuzinesine götürdüler.</p>

  <p class="calibre2">David durmadan, «İyi misiniz, kaptan?» diye soruyordu. Nick cevap vermeye çalıştı fakat çenesi donup kenetlenmişti ve vücudu şiddetli titremelerle sarsılıyordu.</p>

  <p class="calibre2">Angel emir verdi.«Üstlerindekileri çıkarın.» Kaslı kalın kollarıyla genci yakaladığı gibi kaldırıp kuzine masasına yüzüstü yatırdı. Solingen marka çelik kasap bıçağıyla kırmızı tulumu boyundan ağına kadar kesiverdi.</p>

  <p class="calibre2">Donmuş kaslar yüzünden sesi titrek ve kısık çıkan Nick sonunda konuşabildi. «Allah, kahretsin ne yapıyorsun, David? Hemen köprüye git ve rotayı Altın Maceracı‘ya çevir.»</p>

  <p class="calibre2">Angel bıçakla gencin üstündekileri kesip çıkarırken Nick’e bakmadı bile. «Bir şeyin kalmayacak. Senin gibi yaşlı, sert bir köpeğe bir şey olmaz. Ama burada bir hipotermi vakası var.»</p>

  <p class="calibre2">İki gemici Nick’in ıslanmış, buz tutmuş giysisini çıkarıyordu. Yarı donmuş el ve ayaklarında kan dolaşımı başlayınca, kaptan can acısıyla yüzünü buruşturdu.</p>

  <p class="calibre2">Daha sonra kuzinenin ortasında çırılçıplak durup sert havluyla silinerek, «Tamam,» dedi. «Bir şeyim kalmadı. Siz yerinize dönün.» Bir sarhoş gibi sendeleyerek ocağa yaklaştı. Ateşin sıcaklığı çok iyi gelmişti. Hâlâ titriyor ve dişleri birbirine vuruyordu. Vücudu soğuktan morumsu bir renk almıştı.</p>

  <p class="calibre2">Angel başını kaldırıp Nick’e bir göz attı. «Kahve kaynıyor. Sıcak bir içki iç, kaptan.» Dikkatle Nick’in vücudunu süzdü. Onun geniş omuzlarına, kaslı dümdüz karnına, ince beline baktı. «Kahveye’ bol şeker koy. Seni en fazla bu ısıtabilir.» Yine masadaki ince gençle ilgilendi. Artık bu görevi yapmak için eğitilmiş biri gibi ciddi çalışıyordu.</p>

  <p class="calibre2">Sonra bir an durdu. «Hey Tanrım, şuna bak. Bunun eğlence silahı yok!» Angel içini çekti.</p>

  <p class="calibre2">Tam Angel masadaki soluk vücudun üstüne bir battaniye örttüğü sırada Nick döndü.</p>

  <p class="calibre2">Angel tatlı tatlı gülerken, pırlanta küpesi ışıldadı. «Biz kızları yalnız bıraksan iyi olur, kaptan.» Nick o anda altın saçlı kızın, inanılmayacak kadar güzel vücudunu görmüştü.</p>

  <p class="calibre2">Nick Berg uzun iç çamaşırı, işçi tulumu giymiş ve battaniyelere sarınmıştı. Ayaklarında kalın yün çoraplar ve yine kalın lastik işçi çizmeleri vardı. İki eliyle kaynar kahveyi tutuyor, eğilip fincandaki kahvenin kokusunu içine çekiyordu. Bu son saat içinde içtiği üçüncü fincan kahveydi. Fakat hâlâ titriyordu.</p>

  <p class="calibre2">David Allen onun hem gemiyi yönetmesi, hem de Trog’a bakabilmesi için branda koltuğunu köprünün ortasına çekmişti. Nick iskeleden bakınca Alarm Burnunun siyah dik kayalarını görüyordu.</p>

  <p class="calibre2">Birden telsiz çalıştı. Hepsi dikkatle dinledikten sonra Trog durumu açıkladı. «La Mouette ödüle yetişti.» Oradakilerin yüz ifadesini görmekten tuhaf bir zevk alır gibiydi. «Bizi yendi, çocuklar. Mürettebatı % 12.5 kurtarma payını alacak.»</p>

  <p class="calibre2">Nick sinirli sinirli çıkıştı. «Mesajı kelimesi kelimesine bilmek istiyorum.» Trog bloknotunun üstüne eğilmeden önce ona da pis pis sırıttı.</p>

  <p class="calibre2">«La Mouette’den Christy Nakliyata. Altın Maceracı iyice karaya oturmuş. Buzlar ve çekilen sular yüzünden sabit kalmış. Aysbergin tekneye verdiği hasar altta olacak. Tekne su dolmuş, Lloyds’un açık bonosunu hiçbir koşulla kabul edemeyiz. Hemen kurtarma işine başlamanın önemini vurgulamalıyız. Deniz ve hava koşullan daha kötüleşecektir. Son teklifim günde 8000 dolar ve kurtarılan değerli şeylerin % 2.5’ğu. Teklifim 1435 GSA’ya kadar geçerlidir. Bekliyorum.»</p>

  <p class="calibre2">Nick bir yaprak sigarası yakıp battaniyeye daha da sıkıca sarılarak düşündü. Jules Levoisin, Altın Maceracıyı görmüştü. Eğer tekneyi kurtarma olasılığı yüzde elli olsaydı Jules açık bonoda ısrar ederdi. Demek Jules bunun yapılamayacağını düşünüyordu, üstelik kurtarma işinde onun kadar becerikli ve usta biri daha olamazdı. Bu is zordu anlaşılan. Gemi sanki bataklığa saplanmış gibi sahil ve buzlar arasına sıkışıp kalmıştı. La Mouette’in dokuz bin beygir gücü vardı. Oysa Büyücü‘nün gücü yirmi iki bin beygirdi ve böyle bir düzine kozu daha bulunuyordu.</p>

  <p class="calibre2">Rolex Oyster saatine bakınca, Jules’un iki saat süreli bir ültimatom vermiş olduğunu anladı. Hafif sesle, «Telsiz subayı,» dedi. Köprüdekiler bir kelimeyi bile kaçırmamak için dikkat kesilip ona yaklaştılar.</p>

  <p class="calibre2">«Teleksi aç ve doğrudan doğruya Londra’daki Christy Nakliyatla bağlantı kur. Şu mesajı yolla: Büyücü‘nün süvarisi Nicholas Berg’den Duncan Alexander’a özel. Bir saat kırk dakika sonra Altın Maceracı‘nın yanında olacağım. Lloyds’un açık bono kurtarma anlaşmasını öneriyorum. Teklifim 1300 GSA’ya kadar geçeridir.»</p>

  <p class="calibre2">Trog başını kaldırıp şaşkın şaşkın ona baktı. Nick, «Mesajı oku,» deyince de telsiz subayı tiz, yüksek sesle okudu. Sonra susup Nick’in bunu iptal etmesini beklermiş gibi durdu.</p>

  <p class="calibre2">«Yolla.» Nick ayağa kalktı. «Mr.Allen, seninle baş makinistin hemen gündüz kamarama gelmenizi istiyorum.»</p>

  <p class="calibre2">Nick daha arkasından kapıyı kapatmadan konuşmalar, tahminler başladı.</p>

  <p class="calibre2">David üç dakika sonra kamaraya girince, Nick almakta olduğu notlardan başını kaldırdı. «Ne söylüyorlar? Deli olduğumu mu?»</p>

  <p class="calibre2">David omuz silkti. «Onlar çocuk. Ne bilirler ki?»</p>

  <p class="calibre2">«Çok şey biliyorlar ve haklılar. Görmediğim bir durumda açık bono kabul etmekle çılgınlık yapıyorum. Fakat başka seçeneği olmayan bir adamın çılgınlığı bu. Otur, David.</p>

  <p class="calibre1">Ben bu işi almak için Cape Town’dan ayrılırken çılgınlık yaptım zaten.» Nick artık susamayacak durumdaydı. Bunu açıklamalı, anlatmalıydı. «Her şeyimi bu kumara yatırdım. Esso donanımını çekme işini kaçırınca bütün şirket tehlikeye girdi. Çünkü işlerim Esso’dan alacağım paraya bağlıydı…»</p>

  <p class="calibre2">«Anlıyorum,» diye mırıldanan David kızardı. Nicholas Berg’in kendisine yaptığı açılmadan rahatsız olmuştu.</p>

  <p class="calibre2">«Artık hiçbir şeyi tehlikeye attığım yok. Altın Maceracı‘yı kurtaramazsam bir şey yitirmeyeceğim.»</p>

  <p class="calibre2">David, «La Mouette’den daha uygun bir fiyat verebilirdik,» diye önerdi.</p>

  <p class="calibre2">«Hayır, Duncan Alexander düşmanımdır. Bu işi alabilmek için anlaşmayı çok çekici hale koymam gerekiyordu.</p>

  <p class="calibre1">Onun da başka seçeneği yok. Açık bono önerimi reddederse onu Lloyds’un komitesiyle şirket hissedarlarının önüne çekerim. Kendi barsaklarından bir ip örüp boynuna dolarım. Dediğimi yapmak zorunda… Oysa La Mouette’den birkaç bin dolar daha az isteseydim…» Kapıya vurulduğu için durdu. «Girin.»</p>

  <p class="calibre2">Vin Baker’in tulumu tertemiz maviydi ama başındaki sargı gresyağı içinde kalmıştı. Nick’in, başını makine dairesinin camına vurduğu adam kendisine gelip eski canlılığına kavuşmuştu.</p>

  <p class="calibre2">Baş makinist, «Tanrım,» dedi. «Senin fırlattığını duydum. Birden çıldırıp kendini suya atmışsın. Seni sudan çıkardıklarında da Alarm Burnunda parçalanmakta olan tekne için açık bono önermişsin.»</p>

  <p class="calibre2">Nick ciddi ciddi baktı. «Bunu sana açıklardım ama yeterince tek heceli kelime bilmiyorum.» Baş makinist melun melun gülerken de devam etti. «Başkalarının (işleriyle oynadığımı söylüyorum. Bana inanmalısın. Şimdiye dek kaybetmemiş olduğum bir şeyi tehlikeye atmıyorum.»</p>

  <p class="calibre2">Avusturalyalı lütfedip kabule yanaştı. «Bu iyi iş.» Sonra Nick’in yaprak sigaralarına uzandı.</p>

  <p class="calibre2">Nick, «Günlük kiralamaya girseydik senin % 12.5 payın peynir ekmek parası ederdi,» dedi.</p>

  <p class="calibre2">Vin Baker başını salladı. «Çok haklısın.»</p>

  <p class="calibre2">«Fakat Altın Maceracı‘nın deliğini tıkayıp içindeki suyu boşaltır ve üç bin mil yol boyunca yüzdürebilirsek, o zaman en az iki milyon alırız. Bu da biftek ve patates demektir.»</p>

  <p class="calibre2">Vin Baker söylendi. «Biliyor musun? İngiliz olmana karşın sesinin tonunu beğenmeye başladım.»</p>

  <p class="calibre2">«Şimdi senden bütün istediğim Altın Maceracı‘nın pompalarıyla demir vincine akım vermek için plan yapman. Eğer tekne sahile çıkmışsa, onun kendi demirinden ve vincinden yararlanarak çekmeye çalışacağız.»</p>

  <p class="calibre2">Vin Baker elindeki yaprak sigarasını salladı. «Bunun için üzülme. Ben buradayım.»</p>

  <p class="calibre2">O sırada Trog kapıya vurmadan başını içeriye uzattı.</p>

  <p class="calibre1">«Size acele ve özel bir mesaj var, kaptan.» Elindeki kâğıdı floşruvayalmış gibi salladı.</p>

  <p class="calibre2">Nick buna bir göz atıp yüksek sesle okudu:</p>

  <p class="calibre2">«Christy Nakliyattan Büyücü‘nün süvarisine. Lloyds’un açık bonosu ‘kurtarma yok, ödeme yok’ kabul edildi. Sizi Altın Maceracı‘nın kurtarma görevlisi olarak atadık.»</p>

  <p class="calibre2">Nick’in çekici gülüşü yüzünü aydınlattı. «Beyler, hâlâ çalıştığımız anlaşılıyor ama bunun ne kadar süreceğini Tanrı bilir.»</p>

  <p class="scenebreak">***</p>

  <p class="calibre2">Büyücü üç siyah kayanın, önünden geçerek koya doğru dönünce transatlantik göründü. Terk edilmiş Altın Maceracı o kadar görkemli, yüksek ve güzeldi ki, o vahşi dağlar bile onu küçültemiyordu.</p>

  <p class="calibre2">Baş makinist, «Tam bir güzel,» diye fısıldarken sesinden hepsinin hasar görmüş bir transatlantik için duydukları üzüntü okunuyordu. Büyücü‘nün köprüsündeki bütün adamlar için, bir gemi sevecekleri, hayranlık duyacakları bir varlıktı. En eski ve pis şilebe bile sevgi duyabilirlerdi. Fakat Altın Maceracı güzel bir kadından farksızdı. O özel, ender bulunan bir şeydi ve hepsi bunun farkındaydı.</p>

  <p class="calibre2">Nick Berg bu gemiyle aralarındaki bağı daha da kuvvetle hissediyordu. Onu kendisi düşünmüş, gemi yapım mühendisinin masasında planının biçimlenmesini görmüş, omurgasının konmasını ve çelik levhalarla kaplı geminin ortaya çıkışını izlemişti. Sonra bir zamanlar karısı olan kadının şampanya şişesini onun burnuna vurarak kırmasını seyretmişti. Bu kendi gemisiydi ve hiç ummadığı şekilde kaderi bu gemiye bağlıydı.</p>

  <p class="calibre2">Nick başını çevirerek koyun ağzında buzların yanında bekleyen La Mouette’e baktı: Transatlantiğin yanında biçimsiz, küçük, çirkin bir tekneydi. Dürbünle seyrederken Büyücü‘yü Gören kurtarma gemisinin köprüsünde hummalı bir faaliyet başladığını gördü. Araya giren kara yüzünden La Mouette’nin radarında Büyücü gözükmemişti. Nick telsizi çalıştırmadığı için de Jules Levoisin, Büyücü‘nün civarda olduğunu ancak şimdi anlamıştı. Nick onun kaptan köprüsündeki telaşı tahmin edebiliyordu. Jules Levoisin, Altın Maceracı‘ya halat bile atmadığına göre, orada kendisinden başkası olmadığına kesinlikle inanmıştı demek.</p>

  <p class="calibre1">Denizcilik yasalarına göre terkedilmiş bir gemiye atılan bir halat belirli haklar sağlardı. Jules’un da bunu yapması gerekirdi.</p>

  <p class="calibre2">Nick, «La Mouette’le radyo bağlantısı kur,» dedi ve Trog başını sallayınca mikrofonu aldı. «Selam Jules, nasılsın? Daha seni yakalayıp asmadılar mı, göbekli korsan?» Nick Fransızca konuşuyordu. 16. kanalda uzun, inanılmaz bir sessizlik oldu, sonra tepedeki hoparlörden Fransızın sesi geldi.</p>

  <p class="calibre2">«Amiral James Bond sanırım ha?» Jules yalandan güldü. «Seninki bir savaş gemisi mi, yüzer bir randevuevi mi? Sen daima süse düşkün biriydin, Nicholas fakat neden bu kadar geç kaldın? Daha iyi yarışacağını sanırdım.»</p>

  <p class="calibre2">«Bana üç şey öğrettin, dostum. Birincisi hiçbir şeyden emin olmamak, ikincisi ödüle koşarken ses çıkarmamak ve üçüncüsü de gemiye erişince halat atmak… Sen kendi, kurallarını çiğnedin, Jules.»</p>

  <p class="calibre2">«Halat önemli değil. Buraya eriştim.»</p>

  <p class="calibre2">«Ve eski dost, ben de eriştim. Yalnız aramızdaki fark Christy Nakliyatın resmi kurtarma görevlisi olmam.»</p>

  <p class="calibre2">«Şaka ediyorsun!» Jules afallamıştı. «Bunu duymadım!»</p>

  <p class="calibre2">Nick, «Şaka etmiyorum,» diye cevap verdi. «James Bond gereçlerim sayesinde gizli konuşmam mümkün oluyor. Ama sen Christy Nakliyatı arayıp sor ve bu arada pis tekneni de çek. Çalışmam gerekiyor.» Nick mikrofonu Trog’a verdi. «Yollayacağı her mesajı kaydet.» David Allen’e baktı. «Altın Maceracı‘ya iyice sarılmadan önce o buzları kırmamız gerek. En iyi adamını dümene geçir.»</p>

  <p class="calibre2">Nick tümüyle değişmişti. Artık içine kapanık, endişeli, güvensiz ve öfkeli biri değildi. Gidip makine dairesine telefon etti. «İki makine de çalışmalı, Vin. Buz kıracağım. Sonra balıkadam kılığını ve miğferini giy. Seninle gemiye girip makine dairesine bakacağız.» Tekrar David Allen’e döndü, «Sen burada kalacak ve yönetimi ele alacaksın. Angel’a da söyle. Soğuğa çıkmadan önce bize sıcak yemek versin. Bol şekerli yiyecekler.»</p>

  <p class="calibre2">David, «Kamarota söylerim,» diye cevap verdi. «Angel bu ara işe yaramaz. Sudan çıkardığınız kızla bir bebekmiş gibi oynuyor. Neredeyse kızı giydirip bebek arabasına koyarak çekecek…»</p>

  <p class="calibre2">Nick, «Angel’a söyle,» diye homurdandı. «Yiyecek… iyi yiyecek getirsin. Yoksa aşağıya inip poposuna bir tekme atarım.»</p>

  <p class="calibre2">David mırıldandı. «Bundan hoşlanır herhalde.»</p>

  <p class="calibre2">Nick birden ona döndü. «Cape Town’dan ayrıldığımızdan beri kurtarma takımlarını kaç kez kontrol ettin?»</p>

  <p class="calibre2">«Dört.»</p>

  <p class="calibre2">«Beş olsun. Tekrar kontrol et. Bütün dizel yardımcılarının çalıştırılmasını ve donmalarına karşı önlem alınmasını istiyorum. Yarın öğleüzeri Maceracıda elektrik olmalı.</p>

  <p class="calibre2">«Kaptan?»</p>

  <p class="calibre2">Fakat David devam edemeden Nick, «Barometre ne gösteriyor?» diye sordu.</p>

  <p class="calibre2">«101.8.»</p>

  <p class="calibre2">«Çek yüksek ve hava da fazla sakin. Dikkat et. Basınç birden düşecektir. Barometreden gözünü ayırma.»</p>

  <p class="calibre2">«Kaptan…»</p>

  <p class="calibre2">«Sana takımları kontrol etmeni söylemiştim sanırım.»</p>

  <p class="calibre2">Trog seslendi. «Christy Nakliyat şimdi La Mouette’i aradı ve bizim görevlendirildiğimizi belirtti. Levoisin, Shackleton Koyundaki kazazedeleri alıp taşımak için ayrı bir anlaşma yaptı. Şimdi sizinle konuşmak istiyor.»</p>

  <p class="calibre2">Nick mikrofonu aldı. «Evet, Jules?»</p>

  <p class="calibre2">«Dürüst davranmadın, Nicholas. Seni kardeşi gibi seven, eski bir dostuna kalleşlik ettin.»</p>

  <p class="calibre2">«İşim var. Beni bunu söylemek için mi aradın?»</p>

  <p class="calibre2">«Bana kalırsa hata yaptın, Nicholas. Bence bu işte Lloyds’un açık bonosunu kabul etmekle çılgınlık ettin. Gemi oraya sıkışıp kalmış… Üstelik ne hava! Gough Adasının verdiği meteoroloji raporunu dinledin mi? Korkunç zor bir işe girdin, Nicholas. Yaşlı bir adamı dinle.»</p>

  <p class="calibre2">«Jules, yirmi iki bin beygir gücüm var…»</p>

  <p class="calibre2">«Yine de hata yaptın, Nicholas. Parmaklarını yakacaksın.»</p>

  <p class="calibre2">«Au revoir, Jules. Gel beni ödül mahkemesinde seyret.»</p>

  <p class="calibre2">«Hâlâ yönetmekte olduğun şeyin bir kurtarma gemisi değil de, bir randevuevi olduğuna inanıyorum. Buraya iki sarışınla bir şişe şarap yollayabilirsin…»</p>

  <p class="calibre2">«Hoşçakal, Jules.»</p>

  <p class="calibre2">«Talihin açık olsun, dostum.»</p>

  <p class="calibre2">«Hey Jules, ‘talihin açık olsun’ demen tam tersini gösterir. Bunu bana sen öğretmiştin.»</p>

  <p class="calibre2">«Evet, biliyorum.»</p>

  <p class="calibre2">«Öyleyse senin de talihin açık olsun, Jules.» Nick bir dakika kadar durup uzaklaşan kurtarma gemisinin arkasından baktı. Ufak tefek Fransıza karşı sevgi duyuyordu. Jules gerçek bir dost ve olağanüstü iyi bir öğretmendi, Nick, zafer duygusuna pişmanlık karıştığını hissetti. Hoş, Fransıza bir şey olmazdı ya… Hemen kendisini toplar ve belki de bir sonraki işi Nick’in burnunun dibinden çalardı. Zaten Shackleton Koyundaki kazazedeleri taşımak için kazançlı bir anlaşma da yapmıştı. Oysa kendi sorunu bu denli kolaylıkla çözülecek gibi değildi.</p>

  <p class="calibre2">Dalgalar ve gel git Altın Maceracı‘yı sahilin iyice gerisine atmış, sular çekilince de tekne oraya sıkışıp kalmıştı. Üstelik gemi dönmüş olduğundan Büyücü onu dümdüz çekemeyecekti. Gemiyi yan yan çekmek gerekiyordu. Daha da yaklaşınca ağır çelik karinanın yarısına kadar suyla dolmuş olduğu anlaşıldı. Tekne çakılların üstüne iyice oturmuştu. Nick buzlara baktı. Orada sadece beyaz buzlar yoktu; kırılmış, eski aysberglerin parçalan da rüzgârla buraya atılmış, birbirlerine yapışıp kalmışlardı. Buzlar dev bir ahtapot gibi Altın Maceracı‘yı sarmıştı, ama henüz kırılmayacak kadar katı değildi. Ayrıca Büyücü‘nün bumu da bu tür olaylar için buza karşı güçlendirilmişti. «Beyaz buz yumuşak buzdur» derlerdi fakat o tabakanın arasında yeşilimsi buzlar, çok iri ve sert parçalar da vardı. Bunlardan biri Büyücü‘nün karinasına bir delik açabilirdi. Nick bu durumda Jules Levoisin’e SOS göndermek zorunda kalacağını düşünerek güldü.</p>

  <p class="calibre2">Hafif sesle dümenciye, «Beş derece sancağa kır,» dedi. Buzlara uygun açıdan yaklaşmak son derece önemliydi.</p>

  <p class="calibre1">Yoksa burun dönebilir ve teknenin buza karşı güçlü olmayan bir yanı ustura gibi bir parçayla karşı karşıya gelirdi.</p>

  <p class="calibre2">Telefonu açarak, «Makine dairesi, hazır ol,» dedi. Büyücü on mil hızla buzların üstüne gitti. Nick çarpma anını iyi saptamıştı. Hemen emir verdi. «İki makine yarı tornistan.»</p>

  <p class="calibre2">Büyücü bir an durur gibi oldu, sonra buzlara yaklaştı. Korkunç bir kazınmayı andıran ses bütün gemide yankılanıyordu. Kocaman buzlar ters dönüp birbirlerine çarptılar.</p>

  <p class="calibre2">«İki makine de tornistan.»</p>

  <p class="calibre2">Dev uskurlar ters dönerlerken, sular kaynadı ve kopmuş buz parçaları süpürülüp gitti. Büyücü buz olmayan, suya çıkmıştı. Nick yine emir verdi. «Tam yol.»</p>

  <p class="calibre2">Büyücü yine ileriye atılınca, beyaz buzlar kalın tabakalar halinde koptular. Nick geminin dümenini önce sancağa, sonra iskeleye kırarak parçalanmış buzların sulara kapılıp uzaklaşmasını sağladı.</p>

  <p class="calibre2">Büyücü burnuyla buzlara vurup geri çekilerek koya daha da girdi. Beyaz buz tabakasının üstündeki çatlaklar büyüyüp genişlemişti.</p>

  <p class="calibre2">David Allen soluk soluğa köprüye geldi. «Bütün dalma takımları hazır, kaptan.»</p>

  <p class="calibre2">Nick, «Kumandayı sen al,» dedi. «Büyücü buzları kırdı. Sen suyu karıştırmaya bak. Ben aşağıya inip giyineceğim.»</p>

  <p class="calibre2">Vin Baker ondan daha önce kıçtaki ambara inmiş ve ? Angel’in getirdiği bol kalorili yemeğin yarısını silip süpürmüştü. Nick çelik merdivenden inince, aşçı buharlar yükselen başka bir tepsinin kapağını kaldırdı.</p>

  <p class="calibre2">Nick, «Nefis,» diye mırıldandı. Fakat lokmaları yutmakta zorluk çekiyordu. Mide sinirleri kasılmıştı. Ancak soğuğa karşı en iyi savunma çarelerinden biri de yemekti.</p>

  <p class="calibre2">«Samentha seninle konuşmak istiyor, kaptan.»</p>

  <p class="calibre2">«Samentha da kim?»</p>

  <p class="calibre2">«O kız… Seninle konuşmak istiyor.»</p>

  <p class="calibre2">«Kafanı kullan, Angel. Aklımda başka şeyler olduğunu görmüyor musun?»</p>

  <p class="calibre2">Nick uzun kollu ve paçalı yün çamaşırlarının üstüne lastik balık adam giysisini geçirmişti. Göğsündeki açıklığı kapatırlarken kurtardığı kız aklından çıkmıştı bile. Ayaklarına su geçirmez botlar ve ellerine de lastik eldivenleri giydirdiler. Bunun üstüne bu kez poliüretandan yapılmış başka bir kılık geçirildi. Gemiciler başlarına ön kışını camlı başlıkları taktılar. Bunların içinde mikrofonlar ve hava valfları vardı. Nick, «Tamam mı, Vin?» diye sordu.</p>

  <p class="calibre2">Baş makinistin sesini kulaklıklardan duydu. «Hazırım.»</p>

  <p class="calibre2">Nick oksijen takımını da taktı. Dokuz metreden daha aşağıya dolmayacaklardı. Onun için de içinde basınçlı hava bulunan ağır silindirleri taşımaya gerek görmemişti. «Gidelim,» diyerek ayaklarında yüzgeçlerle merdivene doğru yürüdü.</p>

  <p class="scenebreak">***</p>

  <p class="calibre2">Beş metre boyundaki, şişirilen türden bir tekne olan: Zodiac, içinde iki dalgıç ve bunu kullanacak iki denizciyle aşağıya indirildi. Vin adamlardan birini kenara itip kıçtan takma motorun önünde oturdu. Sert sert, «Haydi güzelim,» diye söylenerek ilk çekişte büyük Johnson Seahorse’u çalıştırdı. Ağır ağır buzların arasındaki açıklıktan geçtiler. İki gemici botun plastiğini yırtabilecek buzları küreklerle itiyorlardı.</p>

  <p class="calibre2">Nick birden David Allen’in sesini duydu. «Kaptan ben, birinci subay. Barometre 102.1. Bu daha da çıkacağa benziyor.»</p>

  <p class="calibre2">Nick’in tahmin ettiği gibi barometre oynuyordu. Yukarıya çıkan şeyin aşağıya inmesi gerekirdi. Hem ne denli çok yükselirse, o kadar aşağı düşerdi. Jules Levoisin de ona felaket bir hava çıkacağını haber vermişti. «Gough Adasının son meteoroloji raporunu okudun mu?»</p>

  <p class="calibre2">«Barometre 100.5’miş ve düşüyormuş. Rüzgâr da 320 dereceden esiyormuş. Hızı da otuz beş mil.»</p>

  <p class="calibre2">Nick, «Aman ne iyi,» diye söylendi. «Fena patlayacak.» Başını kaldırıp başlığın camının arkasından soluk, güzel güneşe baktı: Gözü rahatsız edecek kadar parlak değildi; çevresinde de açık sarı bir hale belirmişti.</p>

  <p class="calibre2">Vin Baker, «Kaptan daha fazla yaklaşamayız,» diyerek motoru durdurdu. Zodiac, Allın Maceracı‘nın kıçından on beş metre gerideydi.</p>

  <p class="calibre2">Onları büyük bir buz tabakası ayırıyordu. Nick dikkatle bunu inceledi. Burada suyun dibine, derinliğine bakmadıkça Büyücü‘yü yaklaştırmamayı uygun bulmuştu. Ayrıca dibin kara takımlarını tutabilecek gibi olup olmadığını anlamalıydı. Ama en çok Altın Maceracı‘nın karinasındaki sualtı hasarını görmek istiyordu. «Hazır mısın, Vin?»</p>

  <p class="calibre2">Baş makinist camın arkasından ona sırıttı. «Hey, şimdi aklıma geldi. Annem bana ayaklarımı ıslatmamamı söylemişti. Ben eve gidiyorum.»</p>

  <p class="calibre2">Nick onun neler hissettiğini iyi biliyordu. Altın Maceracı‘yla aralarında kalın bir buz tabakası vardı; buzun altına girip yüzmeleri gerekiyordu. Buzun altında nasıl bir akıntı ve görüş alanı olduğunu da ancak Tanrı bilirdi. Başı derde giden; bir insan hemen suyun yüzüne çıkamazdı. Dönüp geri gitmesi ve üstünde buz olmayan sulara erişmesi gerekirdi.</p>

  <p class="calibre2">Nick sinirden karın kaslarının gerildiğimi hissederek hızla çalıştı. Ağzındaki torbayı şişirmek için oksijen tüpünün valfını açtı. Bileğindeki pusulayla Rolex Oyster’e baktı. Belindeki ipin ucunu Zodiac’a bağladı. Bu sayede dönüşte yollarım bulacaklardı. «Haydi gidelim.» Ters dönerek suya atladı. Soğuk bir anda kat kat lastik, kumaş ve poliüretandan geçerek vücudunu sarmıştı.</p>

  <p class="calibre2">Yanında beliren Vin Baker’in sesi kulaklıklar yüzünden bir tuhaf geliyordu. «Tanrım, çok soğuk.»</p>

  <p class="calibre2">Nick ipi aça aça bulanık yeşil dibe doğru indi. Burası çakıl ve taşlarla doluydu. Derinlik aygıtına bakınca hemen hemen altı kulaç olduğunu anladı ve sahile doğru gitti. Kalın buz tabakasından süzülen ışık soğuk derinlikte yeşilimsi bir renk alıyordu. Nick içinde anlamsız bir paniğin baş göstermek üzere olduğunu hissederek işle ilgilenmeye çalıştı ama o duygudan kurtulamıyordu. Buzun altındaki akıntı, birikintileri yerden kaldırdığından görüş alanı daha da daralmıştı. Başlarının üstünde onları dünyadan ayıran düşman buz tabakası olduğu için dipte ilerlemekte güçlük çekiyorlardı. Aniden karsılarında Altın Maceracı‘nın karinası belirdi. Loşlukta çift uskur dev bronz kanatlar gibi parlıyordu.</p>

  <p class="calibre2">Teknenin bir metre açığına kadar giderek ağır ağır yanında yüzdüler. Dev bir apartmanın yanında uçmaya benziyordu bu. Perçinlenmiş çelik levha kaplı karina dimdik bir uçurum gibiydi ama kımıldıyordu.</p>

  <p class="calibre2">Altın Maceracı sıkıca dibe oturmuştu fakat kıçı denizin dalgasına uyarak yükselip alçalıyor, çakıllı dibe çarparken büyük bir çekiçle vurulur gibi tempolu bir ses çıkıyordu. Nick geminin yerleşmekte olduğunu anladı. Her geçen saat işlerini dana da güçleştiriyordu. Paletleriyle suyu tekmeleyerek hızla yüzüp Vin Baker’i geçti. Reilley, Christy Nakliyata aldıkları yaranın yerini ayrıntılarıyla anlatmıştı. Onun için nereye bakacağını biliyordu.</p>

  <p class="calibre2">Sanki dev bir baltayla tekneye enlemesine vurulmuştu. Yırtık çok uzun bir damla biçimindeydi; yanlarında çelikler içeriye doğru kıvrılmıştı. Dört buçuk metre boyundaki yarığın en geniş yeri doksan santim kadar vardı. Bu yarık bir ağıza benziyor ve tıpkı canlı bir ağız gibi soluyordu. Dalgaların getirdiği sular kısa süre sonra içerideki basınçla dışarıya püskürtülüyordu.</p>

  <p class="calibre2">Vin Baker, «Temiz bir delik,» dedi. «Fakat çimentoyla doldurulamayacak kadar uzun.»</p>

  <p class="calibre2">Nick onun haklı olduğunu biliyordu. Püskürtülecek sıvı çimento koca yarığı tıkayamazdı ve zaten hava patlayacağı için de çimento kullanacak vakitleri yoktu. Kafasında bir fikir biçimlenmeye başlamıştı.</p>

  <p class="calibre2">«İçeriye gireceğim,» diye yüksek sesle kararını açıkladı.</p>

  <p class="calibre2">Yanındaki adamın birkaç saniye sesi çıkmadı. Baş makinist sonunda bir küfür sallayarak korkusunu gizledi. «Dinle ahbap, ne zaman ağza benzer bir şekil görsem bele anlamına gelir. İlk karımın ağzını anımsıyorum da…»</p>

  <p class="calibre2">Nick onun sözünü kesti. «Beni koru. Beş dakika içinde dışarıya çıkmazsam…»</p>

  <p class="calibre2">«Seninle geliyorum. Makine dairesine bakmam gerek. Bunu bir an önce yapmak daha doğru.»</p>

  <p class="calibre2">Kaptan onunla tartışmadı. «Önce ben gidiyorum. Beni izle.»</p>

  <p class="calibre2">Nick yarıktan bir metre kadar açıkta, paletlerini oynatarak bir an akıntıya karşı durdu. Sonra yarıktan sular püskürüp tekrar dalga içeriye gireceği sırada harekete geçti. Akıntı onu yakaladığı gibi yarığa savurdu. Nick başını eğip iki koluyla oksijen torbasını koruyacak zamanı ancak bulmuştu. Bacağını sivri uçlu çelik çizdi. Acı duymadı ama o anda deniz suyunun içine dolduğunu hissetti. Soğuk su ustura gibi kesiyordu. Mağarayı andıran teknenin zindan gibi karanlık içine girmişti. Çelik borulara çarparak durdu. Bir eliyle bunlara tutunarak belindeki sualtı lambasına uzandı.</p>

  <p class="calibre2">Kulaklıklarında baş makinistin sesi çınladı. «İyisin ya?»</p>

  <p class="calibre2">«Evet.»</p>

  <p class="calibre2">Vin Baker’in lambası önündeki karanlık sularda tüyler ürperten şekilde parlıyordu. Nick, «Çabuk ol,» diye atıldı. «Elbisem yırtıldı.»</p>

  <p class="calibre2">İkisi de ne yapacaklarını, nereye gideceklerini biliyorlardı. Vin Baker hemen su geçirmeyen bölmelere doğru yüzdü. Bunların sıkıca kapalı olup olmadıklarını kontrol etti. Karanlıkta, kendisine tümüyle yabancı bir makine dairesinde çalışıyordu. Ama hiç şaşmadan pompa sistemine giderek valfları gözden geçirdi. Sonra suyun yüzüne çıkıp büyük bloklar halindeki ana makinelere baktı.</p>

  <p class="calibre2">Nick onun önündeydi. ‘Makine dairesi hemen hemen üstteki güverteye kadar su dolmuştu. Suyun yüzünde de kalın bir tabaka makine yağı vardı. Nick lambanın yardımıyla üstte kalan güvertedeki, diklemesine gelen havalandırma şaftını gördü. Başlığının camındaki pisliği sildi. İstediği görmüştü ve soğuk bacağına yayılıyordu. «Tamam mı, Vin?» diye sordu.</p>

  <p class="calibre2">«Cehennem olup gidelim buradan.»</p>

  <p class="calibre2">Nick bir ara kendilerini motora bağlayan ipi kaybettiğini sanarak paniğe kapıldı. Neyse yalnızca bir buhar borusuna sarılmıştı. İpi kurtararak yarıktan gelen ışığa doğru gitti. Dışarıya çıkacağı anı dikkatle seçti. Çıkış daha tehlikeliydi. Çünkü parlak maden, buz vurunca bir ayçiçeğinin yaprakları gibi içe bükülmüştü. Bu kısım bir köpek balığının dişlerini andırıyordu. Püsküren suyla birlikte dışarıya fırladı. Dönüp Baker’i beklemeye başladı.</p>

  <p class="calibre2">Avusturalyalı daha sonra püsküren suyla geldi ama Nick onun akıntı yüzünden yana kayarak sivri kenara çarptığını gördü. Bunu oksijen torbasından kaçan gazın homurtusu izledi. Çelik torbayı yarmıştı. Baş makinist yaşamı için gerekli gazın gümüş bulutu arkasından kayboldu bir an. Adam çaresizlikle boş torbayı tutup bağırdı. «Havam… havam bitti.» Belin oksijen torbasını dengelemek için asılmış olan ağır kurşunlu kayış yüzünden dibe doğru iniyordu.</p>

  <p class="calibre2">Nick o anda olacakları anladı. Baş makinist akıntıya kapılmıştı. Akıntı onu teknenin altına, balyoz gibi çakıllara vuran kıça götürüyordu. Adam orada yirmi iki bin ton çeliğin altınca kalarak ezilecekti.</p>

  <p class="calibre2">Nick tepe üstü dalarak rüzgâra kapılmış bir yaprak gibi giden baş makinisti yakalamaya çalıştı. Bir an Baker’in korkudan ve oksijensizlikten allak bullak olmuş yüzünü gördü.</p>

  <p class="calibre1">Adam bir kez bağırdı, sonra mikrofonu su yüzünden kısa devre yapıp sustu.</p>

  <p class="calibre2">Nick, «Kemerini at!» diye haykırdıysa da Baker cevap vermedi. Korkunç ölüme giderken akıntıya karşı koymak için çabalıyordu.</p>

  <p class="calibre2">Nick bir eliyle onu yakalayıp paletli ayaklarını hızla salladı ama hâlâ aşağıya iniyorlardı. Birden dibe vardılar. Vals yaparmış gibi birbirlerine sarılıp dönerlerken, tepelerinde bir giyotinin bıçağı gibi yükselen omurgayı gördüler. Nick baş makinistin kemerine erişemiyordu. Son saniye içinde kendi kemerini açtı ve on altı kilo kurşun belinden düşerken onların Zodiac’a dönmelerini sağlayacak ip de birlikte gitti. Çünkü bunu kemerin arkasına bağlamıştı.</p>

  <p class="calibre2">Ani ağırlık kaybı aşağıya doğru inmelerini durdurdu.. Nick bacaklarını olanca gücüyle sallayarak aşağıya inen omurgadan biraz uzaklaşmayı başardı. Çelik üç metre ileride taşlara korkunç bir güçle çarparak bronz bir gonk gibi ses çıkardı. Nick Avusturalyalıyı sıkıca yakalamıştı; sağ eliyle onun belindeki kemerin kancasını bulup açınca on altı kilo kurşun daha aşağıya düştü. Bu kez Nick’in torbasındaki oksijen, basıncın kalkmasıyla, iyice genişledi ve hızla yukarıya çıkmaya başladılar. Bu durum da bir önceki kadar korkunçtu, çünkü tepedeki kalın buz tabakasına doğru çıkıyorlardı ve bu hızla çarparlarsa kemiklerini ya da kafalarını kırabilirlerdi.</p>

  <p class="calibre2">Nick bir soluk verip ciğerlerini boşalttı ve aynı anda torbasının valfını açarak çıkışlarını ağırlaştırmak için yaşam veren bu gazı salıverdi. Yine de yukarıya çok hızlı çıktılar. Eğer Nick dönüp omzunu yukarıya vermeseydi, ikisi de kafasını vurup sersemleyecekti. Mantar gibi suyun yüzüne çıkan giysileri ve Nick’in torbasında kalan oksijen yüzünden buzun altına dayanıp kalmışlardı. Üstelik Baker boğulmak üzereydi. Adamın başlığına sular dolmuş ve yüzü morarıp allak bulak olmuştu. Soluk almaya çalışırken hareketleri düzensizdi.</p>

  <p class="calibre2">Nick acelenin ikisini de öldüreceğini anladı. Çabuk ama sakin hareket etmeliydi. Baker’i tutarken çelik oksijen tüpünün valfını açıp torbayı doldurdu. Sağ eliyle Baker’in başlığının yanındaki solunum borusunu çıkarmaya çalıştı ama bu nazik bir işti.</p>

  <p class="calibre2">Sağ elime mal olabilir, diye düşündüyse de öfkeyle kalın eldiveni çekip çıkardı. Soğuk parmaklarını uyuşturana kadar işini bitirebilirdi. Boruyu ayırdığı sırada durmadan akciğerlerine oksijen çekiyordu. Başı dönene kadar kanına oksijen doldurdu.</p>

  <p class="calibre2">Son bir soluk alıp kendi oksijen borusunu çıkardı. Başlığına buz gibi su girdi ama bunda oksijen kalması için kafasını yana eğdi ve kendi borusunu pek hissetmeyen parmaklarla Baker’in başlığına taktı.</p>

  <p class="calibre2">Adama sıkıca sarılarak bekledi. Dikkatle onun yüzüne bakıyordu. Baş makinist gelen soğuk oksijen yüzünden öksürüyor, yutkunuyor, içini çekiyordu. Gözleri sulanmış, gözlüğü yerinden fırlamıştı. Nick az sonra onun göğsünün kalkıp indiğini fark etti. Baker soluk alıyordu. Nick acı, acı ben bunu yapacak durumda değilim, diye düşündü. Sonra ilk kez motora bağlı ipi yitirdiğini anımsadı.</p>

  <p class="calibre2">Sahilin hangi tarafta olduğunu, nereye doğru yüzmesi gerektiğini bilmiyordu. Tam anlamıyla yönünü şaşırmıştı. Altın Maceracı‘nın karinasını görebilmek için yarıya kadar su dolmuş başlığın içinden baktı ama tekne yeşilimsi loşlukta kaybolmuştu. O sırada ciğerleri hava isteyerek kabardı. Bu sudan mezarın buz damına saldırıp intihara kalkışmamak için kendisini güç tuttu. Uzanıp donan çıplak elleriyle buzları paralamak istiyordu.</p>

  <p class="calibre2">Sonra panik mantığını tümüyle ortadan kaldıramadan bileğindeki pusulayı anımsadı. Oksijen isteyen beyni de iyi çelişmiyordu. Yönünü saptamak değerli birkaç saniyesini aldı.</p>

  <p class="calibre2">Oksijen borusu onu Baker’e bağlıyordu. Adamı tutarak doğru yöne doğru yüzmeye başladı. Akciğerleri hava istiyor, soluk almaya çalışıyordu. Başını geriye atmış olduğu için üstteki buz tabakasının oynadığını gördü. Akıntı onlara engel olunca, ayaklarını oynatarak ilerleyebilmek için bütün irade gücünü kullanıyordu.</p>

  <p class="calibre2">Bu arada buz damın ne kadar güzel olduğunu fark edecek zaman bulmuştu. Harika oymaları olan saydam bir tavandı bu. Birden Chantelle’le el ele tutuşarak Chartres Katedralinde dolaşırken hayran hayran kubbeye bakmalarını anımsadı. Göğsündeki acı kaybolup soluk alma isteği geçti ama bunun ölüm tehlikesi işareti olduğunun farkında değildi. Gözlerinin önünde beliren hayallere de, oksijensiz kalan beyniyle ağır ağır yaklaşan ölümün neden olduğunu bilmiyordu.</p>

  <p class="calibre2">Karşısında siyah gür saçları ve iri kara gözleri pırıl pırıl parlayan, etli dudakları sevgi, sıcaklık ve zevk vaat eden Chantelle vardı.</p>

  <p class="calibre2">Nick, seni sevdim, diye düşündü. Seni gerçekten sevdim…</p>

  <p class="calibre2">Ve hayal değişti. Çocuğunun doğduğu anı gördü. Birden aklı başına gelir gibi olmuştu. Boğulmakta olar, bir adam… Ölmek üzere olduğunu biliyordu şimdi. O yeşil siste düşte gibi yüzüyordu. Sonra bacaklarının kımıldamadığını fark etti. Baker yüzerek onu çekiyordu.</p>

  <p class="calibre2">Nick başlığın camından bakınca Baker’in gerilmiş, kararlı yüzünü gördü. Baş makinist saf oksijeni içine çekerek her solukta daha güç kazanıyor ve ilerliyordu.</p>

  <p class="calibre2">Nick düşte gibi, «Ne güzel,» diye fısıldarken boğazına suların dolduğunu hissetti fakat acı yoktu.</p>

  <p class="calibre2">Gözlerinin önünde başka bir hayal belirdi. Arrowhead sınıfından bir yat Akdeniz’de ilerliyordu. Oğlu dümendeydi. Gür kıvırcık saçları rüzgârda yüzüne dökülüyordu; siyah kirpikleri de annesininki gibi uzundu. Gülen oğlunun bronzlaşmış yüzünü görüyordu.</p>

  <p class="calibre2">Nicholas, «Tekneyi kıyıya o kadar yanaştırma, Peter,» diye bağırmak istedi. Fakat o hayal karanlıklara karışıp kaybolmuştu. Bir an bayılmış olduğunu düşündü. Sonra gözlerinin birkaç santim ilerisindeki Zodiac’ın siyah lastik dibini seçti. Sert eller onu tutarak yukarıya aldılar. Başlığını çıkardılar. Bunlar düş değildi.</p>

  <p class="calibre2">Nick’i; Zodiac’ın yastık!: küpeştesine dayamışlardı. İki gemici onun sırtüstü suya düşmemesine dikkat ediyordu. Sıfırın altındaki soğuk hava, aç kalmış ciğerlerine çok fazla geldi. Bitkin bitkin öksürüp elbisesinin göğsüne kustu.</p>

  <p class="scenebreak">***</p>

  <p class="calibre2">Nick duştan çıktı. Banyo buharla dolmuş, vücudu da kaynar sudan kıpkırmızı kesilmişti. Havluyu beline dolayarak gece kamarasına geçti.</p>

  <p class="calibre2">Baker ranzasının ayakucundaki koltuğa çökmüştü. Tertemiz bir tulum vardı üzerinde; saçları da ıslaktı. Çerçevesinin yanı kırılan gözlüğünü siyah izolasyon bandıyla onarmıştı. Sol elinde iki kadeh, sağda da büyük, yassı bir şişe vardı. Nick banyo kapısında durduğu sırada kadehlere içki koydu. Kuzey Queensland’in şekerkamışı tarlaları gibi kokuyordu içki.</p>

  <p class="calibre2">Baker kadehin bini ona verip şişesinin sarı etiketini göstererek, «Bundaberg romu,» diye açıkladı. «Şerefe içelim, ahbap.»</p>

  <p class="calibre2">Nick, içki ikramının da, bu sözlerin de baş makinistin başka bir insana gösterebileceği en büyük yakınlık ve iltifat olduğunu anladı. Altınsı kahverengi içkiyi bir yudumda ağzına aldı. Sonra yutup üstündeki su zerrelerini silken bir köpek gibi titredi. Soluk vererek kendisinden beklenen sözleri söyledi. «Hâlâ dünyanın en nefis romu.» Kadehini uzattı, Baker kadehlere tekrar içki koyarken, «David Allen sana bir haber vermemi istedi,» dedi. «Barometre 103.5’e çıkmış. Şimdi dingonun deliğe dalması gibi aşağıya iniyormuş. 102’yi bulmuş. Korkunç bir fırtına patlayacak!»</p>

  <p class="calibre2">Kadehlerin üstünden birbirlerine baktılar. Nick, «İki saate yakın vakit kaybettik,» diye mırıldandı.</p>

  <p class="calibre2">Baker, «Teknedeki deliği nasıl tıkayacaksın?» diye sordu.</p>

  <p class="calibre2">«On kişiyi işe koştum bile. Bir yelkeni tampon haline sokacağız.»</p>

  <p class="calibre2">Baker gözlerini kırpıştırdı, sonra inanamayarak başını salladı. «Bu Honblower’e göre bir numara…»</p>

  <p class="calibre2">Nick, «Ender Cadısı,» diye anımsadı. «Demek kitap okuyorsun?»</p>

  <p class="calibre2">Baker bu soruyu duymazlıktan geldi. «Tamponu yerine yerleştirmek için basınca gereksinmen var. Makine dairesinde sıkışıp kalan hava onu yerinden uçurur.»</p>

  <p class="calibre2">«Makine dairesindeki havalandırma şaftından geçireceğim çelik kabloyu o yarıktan çıkaracağım. Tamponu teknenin dışına dayayacak ve çelik halata takıp vinçle yerine yerleştireceğiz.»</p>

  <p class="calibre2">Baker bu öneriyi düşünürken onu süzdü. Bu işte üstüne binlerce sıra üstüpü dikilmiş, çok tüylü dev bir paspasa dönmüş kalın bir branda kullanılırdı. Bu tıkaç teknenin su kesiminin altındaki bir yarığa dayandığı zaman suyun basıncı onun deliğe girmesini sağlardı. Bu arada su üstüpülerini iyice şişirir, âdeta su geçirmez bir tıkaç oluştururdu.</p>

  <p class="calibre2">Ancak Altın Maceracı‘nın yarası büyüktü ve tekneye de su dolmuştu. Tıkacı yerine sıkıştıracak su basıncı yoktu. Nick iç taraftan uzatılacak bir çelik halatla bu sorunu çözmeyi öneriyordu.</p>

  <p class="calibre2">Baker tarafsız kaldı. «Belki işe yarar.»</p>

  <p class="calibre2">Nick ikinci romu da bir yudumda içip havluyu atarak ranzanın üstüne konmuş olan iş kılığına uzandı. «Fırtına başlamadan önce gemiye akım verelim.»</p>

  <p class="calibre2">Baş makinist ayağa kalkıp Bundaberg şişesini arka cebine soktu. «Dinle, ahbap. İngiliz olduğun konusundaki o sözlerimi pek ciddiye alma.»</p>

  <p class="calibre2">Nick, «Almam,» diye cevap verdi. «Ben Blighty’de doğdum ve orada eğitim gördüm ama babam Amerikalıydı. Bu yüzden ben de Amerikalıyım.»</p>

  <p class="calibre2">«Tanrım!» Baker sinirli bir tavırla pantolonunu çekti. «Tanrının belası bir İngiliz’den daha beter bir şey varsa, o da Allahın cezası bir Yankidir.»</p>

  <p class="scenebreak">***</p>

  <p class="calibre2">Artık Nick koyun dibinin temiz olduğunu biliyor, onun için de Büyücü‘yü cesaretle yönetiyordu. İşinde son derece usta olduğu belliydi ve David Allen onu hayranlıkla seyrediyordu.</p>

  <p class="calibre2">Büyücü dövüşen bir horoz gibi sahil boyunca kalın buzları kırıp uskurlarını işleterek parçaları temizledi. Altın Maceracı‘nın kıçında çalışabilecek kadar sokuldu.</p>

  <p class="calibre2">Denizin ve havanın uğursuz sakinliği işi daha kolaylaştırmıştı. Nick Büyücü‘nün yanına iki Yokohama usturmaçası astırdı. Bu içi hava dolu batonlar, Büyücü transatlantiğin yanına geldiğinde çeliğin çeliğe çarpmasın önlüyorlardı.</p>

  <p class="calibre2">Baker ve adamları üzerlerinde Antartika havasına uygun kalın giysilerle Büyücü‘nün başından uzatılmış olan sinyal köprüsüne çıkmışlardı. Bu, kaptan köprüsünün yirmi bir metre yukarısında kalıyor ve Altın Maceracı‘nın dik eğimli güvertesine bakıyordu.</p>

  <p class="calibre2">Nick Büyücü‘yü usulca yaklaştırınca, iki gemi arasındaki açıklığı çelik bindirme merdiveniyle kapattılar. Baker adamlarını tek sıra halinde transatlantiğe geçirdi.</p>

  <p class="calibre2">Üçüncü subay, Nick’e, «Hepsi karşıya geçti,» diye bildirdi. «Barometre yine düştü, kaptan. 100.5 oldu.»</p>

  <p class="calibre2">«Pekâlâ.» Nick Büyücü‘yü transatlantiğin kıçından biraz uzaklaştırıp on beş metre kadar geride tuttu. Ancak ondan sonra başını kaldırıp gökyüzüne baktı. Gece yarısı güneşi gökyüzünü pis bir sarıya boyamıştı. Güneşin kendisi de koyu kızıl bir top gibiydi ve Alarm Burnunun üstünde kalan karlı tepeleri kan kırmızı yapmıştı.</p>

  <p class="calibre2">«Ne güzel.» Birden kız Nick’in yanında belirmişti. Başının tepesi onun omzu hizasına geliyordu. O kırmızımsı ışıkta tepesine toplamış olduğu gür saçları kızıl altın gibi parlıyordu. Sesi yumuşak ve çekingenlikten olacak biraz boğuktu. Bu ses Nick’i etkiledi ama kız başını kaldırınca onun çok genç olduğunu fark etti.</p>

  <p class="calibre2">Samentha, «Size teşekkür etmeye geldim,» diye mırıldandı. «Buna şimdi fırsat bulabildim ancak.» Ödünç aldığı erkek giysileri vardı üzerinde. Onun için de büyük birinin kılığına bürünmüş bir çocuğa benziyordu. Boyasız yüzü pırıl pırıldı; ciddi bir anlamı vardı bu yüzün. Son günlerde başına gelenler gözlerinin altında gölgeler ve ağzının kenarlarında izler bırakmıştı. Nick onun sinirli ve gerilim içinde olduğunu sezdi.</p>

  <p class="calibre2">Samentha. «Angel daha önce gelmeme izin vermedi,» diyerek birden gülümsedi. Telaşı kaybolmuştu ve reddedilmeyi hiç bilmeyen güzel bir çocuk gibi gülümsüyordu. Nick birden ona duyduğu arzunun şiddeti karşısında şaşırdı. Sonra şaşkınlığı öfkeye dönüştü, çünkü kız on dört, on beş yaşında görünüyordu. Neredeyse oğlu yaşında sayılırdı. Böyle çarpık bir arzuya kapıldığı için utandı. Chantelle’le geçirdiği güzel zamanlardan beri kimseyle böyle birden ilgilenmemişti. Chantelle’i düşününce birden duygulan yok oldu ve sadece öfke kaldı. Bu duyguya sıkıca sarıldı, çünkü bu sayede güç buluyordu. Onu bundan ancak gücü kurtarabilirdi. Hâlâ ne kadar zayıf olduğunu biliyordu. Bu çocuk kadının kendisini çok tehlikeli bir yola götürebileceğinin de bilincindeydi. Birden kıza dönmüş, uzun saniyeler boyunca ona bakmakta olduğunu fark etti. Kız da gözlerini ondan ayırmıyordu. Bu gözlerde bir şey canlanıyor, izin veremeyeceği, denemeye cesaret edemeyeceği bir şey oluyordu. Sonra iki genç güverte subayının açık bir merakla kendilerine baktığını fark ederek öfkesini Samentha’dan çıkardı.</p>

  <p class="calibre2">«Küçük hanım,» dedi. «Yanlış zamanda, yanlış yerde olma konusunda dâhi sayılırsınız.» Sesi istediğinden daha da soğuk çıkmıştı.</p>

  <p class="calibre2">Arkasını dönerken onun inanamayarak baktığını, sonra bu duygusunun üzüntüye döndüğünü, yeşil gözlerin hafifçe dolduğunu fark etti. Kazık gibi durup kurtarma ambarını açan David Allen’le adamlarına baktı. O anda öfkesi kayboldu ve yerini üzüntü aldı. Kızı kendinden uzaklaştırdığını anlamıştı. Durumu düzeltmek için dönüp ona nazik bir şeyler söylemek istedi ama aklına bir şey gelmedi. Böyle yapacak yerde el mikrofonunu kaldırıp Baker’le konuştu. «Nasıl gidiyor, Vin?»</p>

  <p class="calibre2">On saniyelik bir gecikme oldu. Nick yanındaki kızı şiddetle hissediyordu. Baş makinist, «Yardımcı jeneratör yanmış,» diye haber verdi. «Yeniden çalıştırmak için iki gün ister. Onun için alternatörü almamız gerekiyor.»</p>

  <p class="calibre2">«Biz de buna hazırlanıyorduk.» Nick baş güvertedeki David Allen’e seslendi. «Hazır mısın, David?»</p>

  <p class="calibre2">«Tamam.»</p>

  <p class="calibre2">Nick Büyücü‘yü transatlantiğin yüksek kıçına doğru yaklaştırdı. Sonunda kıza dönerken gülümsemeye hazırdı. Fakat kız gitmiş ve o çok özel pırıltıyı da birlikte götürmüştü.</p>

  <p class="calibre2">Nick, David Allen’le konuşurken sesinde yine bir sertlik belirdi. «Bu işi çabuk ve doğru yaptın, David.»</p>

  <p class="calibre2">Büyücü, Maceracı‘nın kıçına dayandı. Büyük, siyah Yokohama usturmaçları geminin yumuşakça değmesini sağlamıştı. On güvertede vinç tiz bir ses çıkararak çalışırken ambardan dört ton ağırlığındaki alternatör çıktı. Dizel tankları doldurulmuş ve büyük motor hemen çalışmak üzere hazırlanmıştı. Alternatör hızla yükselip Büyücü‘nün burnundan sarktığı sırada, beklenmedik bir rüzgar kurtarma gemisini itti. Zaten sallanan yük teknenin hafifçe bir yana meyletmesine neden olmuştu. Nick hemen tornistan edip tekneyi olduğu yerde tutmasaydı, alternatör transatlantiğin çelik yanına çarpacaktı.</p>

  <p class="calibre2">Rüzgâr durur durmaz Nick tekneyi yaklaştırıp Maceracı‘nın kıçına dayadı.</p>

  <p class="calibre2">Nicholas’ın manevrasını seyreden David Allen, çok iyi, diye düşündü. İhtiyar Mac’dan da üstün… Büyücü‘nün eski süvarisi Mackintosh dikkatli ve tecrübeliydi ama Berg gemiyi Mac’ın büyük tecrübesinin bile başa çıkamayacağı bir ustalık ve âdeta sezgiyle yönetiyordu. David düşünceleri bir yana bırakıp vinççiye işaret etti. Havada sallanan kocaman motor transatlantiğin güvertesine indirildi. Baker’in adamları hemen bunun üstüne atıldılar. Vinç kablosunu serbest bırakıp motoru çekmek için halat takımını üstüne geçirdiler.</p>

  <p class="calibre2">Büyücü ayrıldı ve Baker’in adamları hazır olunca bu kez yüksek hızlı santrifüj pompalarından birini transatlantiğe geçirdi. Eğer Baker makineleri çalıştırabilirse, santrifüj pompası bunlara yardımcı olacaktı. On dakika sonra ikinci pompa da nakledildi.</p>

  <p class="calibre2">«İki pompa da yerlerine takıldı.» Baker’in sesinde bir neşe vardı. Fakat o anda geminin üstünden bir gölge geçti. Nick bakınca baş güvertesindeki adamların da kafalarını havaya kaldırmış olduklarını gördü. Bu ancak bir erkeğin yumruğu kadar gözüken bir buluttu. Onlardan üç ya da dört yüz metre yukarıdaydı. Ama biran ufukta alçalan güneşi örtmüş ve usulca Alarm Burnunun tepelerine inmişti.</p>

  <p class="calibre2">Nick, daha yapılacak çok iş var, diye düşünerek köprü kapısını açıp üstü örtülü olmayan kanada çıktı. Hava hareketsizdi; soğuk da eskisi kadar şiddetli gelmiyordu insana fakat termometre ısının hâlâ sıfırın altında otuz olduğunu gösteriyordu. Burada rüzgâr yoktu ancak yukarılarda esmeye başlamıştı.</p>

  <p class="calibre2">Nick mikrofonu alarak söylendi. «David, orada ne oluyor? Burasını babanın yatı mı sanıyorsun?»</p>

  <p class="calibre2">David Allen’in takımı hemen ön ambar kapağını kapattı ve kıçtaki çift kurtarma ambarına gitti.</p>

  <p class="calibre2">Nick güverte subaylarına haber verdi. «Kumandayı kıç köprüye naklediyorum.» Koridordan geçerek arkadaki ikinci kaptan köprüsüne gitti. Burada da öndeki bütün aletlerin eşi vardı. İşlerin çoğunun kıç güvertede yapıldığı bir kurtarma gemisinde bu eşi bulunmayan bir şeydi.</p>

  <p class="calibre2">Bu kez kurtarma takımlarını arka sinyal köprülerinden transatlantiğin güvertesine bıraktılar. Altın Maceracı‘ya sekiz ton malzeme daha nakledildi. Sonra ayrıldılar ve David Allen yine ambar kapağım kapattırdı. Soğuktan yanakları kıpkırmızı olmuş birinci subay soluk soluğa köprüye gelirken ayaklarını yere vuruyor, omuzlarını tokatlıyordu.</p>

  <p class="calibre2">Nick hemen, «Kumandayı sen al, David,» dedi. «Ben transatlantiğe gidiyorum.» Baker gemiye akım verip pompaları çalıştırana kadar bekleyemeyecekti. Makineyle ilgili her şey Baker’in sorumluluğuydu fakat bu iş saatler alabilirdi ve Nick o kadar uzun süre boş oturamazdı.</p>

  <p class="calibre2">Baştaki sinyal köprüsüne çıkarak dümdüz duran, meşum denize baktı. Gece yarısını biraz geçiyordu ve güneş dağların arasına doğru inmişti. Rengi de kıpkırmızıydı. Deniz koyu mor, aysbergler de kiraz rengiydi. O yükseklikten bakınca, ufkun gerisindeki karışıklık yüzünden suyun üstünde hafif hafif kırışmalar olduğunu fark etti. Sonra ani bir rüzgâr bir yarasanın kanadı gibi yüzüne çarptı. Bu hafif rüzgâr suyun yüzünü iyice kırıştırarak geçti.</p>

  <p class="calibre2">Anorağının kordonunu boynunun altında sıkıca bağlayarak merdivene tırmandı ve Altın Maceracı‘nın eğri duran buz kaplı güvertesine atladı. Uzaklaşmasını belirterek aşağıda kalan Büyücü‘nün köprüsünü selamladı.</p>

  <p class="scenebreak">***</p>

  <p class="calibre2">Angel buharlı kuzineye giren genç kadına bakarak, «Seni uyarmaya çalıştım, şekerim,» dedi. Bir bakışta Samentha’nın üzüntüsünü anlamıştı. «Seni parçaladı değil mi?»</p>

  <p class="calibre2">«Sen neden söz ediyorsun?» Samentha, başını havaya kaldırdı ve hemen gülümsedi. «Ne yapmamı istiyorsun?»</p>

  <p class="calibre2">«Yumurtaların sarılarıyla aklarını ayırabilirsin.» Kollarını dirseklerine kadar sıvamış olan aşçı, Rocky Marciano’nun ki gibi yumruğuna sıkıştırdığı kasap bıçağıyla on kilo sığır etinin üstüne eğildi.</p>

  <p class="calibre2">Beş dakika kadar sessiz sedasız çalıştılar. Sonra Samentha, «Ona teşekkür etmeye çalıştım sadece,» diye mırıldandı. Yine gözleri bulutlanmıştı.</p>

  <p class="calibre2">Angel başını salladı, «Alt güverteye layık bir domuz o.»</p>

  <p class="calibre2">Samentha öfkeyle, «Hiç de değil!» diye atıldı. «Domuz değil.»</p>

  <p class="calibre2">«Öyleyse kendini çok beğenen, bencil, kalpsiz bir namussuz.»</p>

  <p class="calibre2">«Bunu nasıl söyleyebilirsin?» Samentha’nın gözleri ateş saçıyordu artık. «Hiç de bencil değil. Beni kurtarmak için denize atladı.»</p>

  <p class="calibre2">Sonra Angel’in alaylı alaylı kendisini süzerek gülümsediğini görerek şaşırıp sustu. Yumurtaları kırıp kâselere koymaya devam etti.</p>

  <p class="calibre2">Angel onu iğneledi. «O adam baban yaşında.»</p>

  <p class="calibre2">Bu kez genç kadın gerçekten kızdı. Yüzü pembeleşince çilleri altın tozu gibi parladı. «Olmayacak şeyler söylüyorsun. Saçma! Hem o kaç yaşında? Yüz elli mi?»</p>

  <p class="calibre2">«Otuz sekizinde.» Angel bir an düşündü. «Ya da otuz dokuz.»</p>

  <p class="calibre2">Genç kadın, «Beni dinle, uyanık,» dedi. «Erkeğin yaşının yarısını alır ve buna yedi eklersin. İdeal olanı budur.»</p>

  <p class="calibre2">Angel yumuşaklıkla, «Ama sen yirmi altı değilsin, şekerim,» diye mırıldandı.</p>

  <p class="calibre2">«Gelecek yıl olacağım.»</p>

  <p class="calibre2">«Demek onu bu kadar çok istiyorsun? İhtiras ve arzu ateşine kapıldın, ha?»</p>

  <p class="calibre2">«Bunlar saçma, sen de biliyorsun, Angel. Sadece ona büyük bir borcum var. Hayatımı kurtardı. Fakat onu istemeye gelince. Hah!» Başını geriye atarak bu fikri reddetti.</p>

  <p class="calibre2">Angel, «Buna sevindim,» dedi. «Bence pek iyi bir insan değil. Bir sansarınkini andıran küçük gözlerinden bunu anlayabilirsin…»</p>

  <p class="calibre2">Genç kadın bağırdı. «Güzel gözleri var!» Sonra Angel’in sinsi sinsi güldüğünü görerek durakladı ve elinde kırılmış toir yumurtayla adamın yanındaki sıraya çöktü. «Oh Angel, çok kötüsün ve senden nefret ediyorum. Benimle nasıl böyle eğlenebiliyorsun?»</p>

  <p class="calibre2">Aşçı onun ağlamak üzere olduğunu anlayarak hemen ciddileşti. «Her şeyden önce onun hakkında bir şeyler bilmen gerekir.» Nicholas Berg’in başından geçenleri anlatmaya başladı. Samentha heyecanla dinliyor, zaman zaman da hayretle küçük çığlıklar atıyordu.</p>

  <p class="calibre2">«Karısı başka bir adamla kaçmış, ha? O kadın çıldırmış olmalı. Öyle değil mi?»</p>

  <p class="calibre2">«Şekerim, bu tür bir değişiklik sahilde iki hafta dinlenmeye bedeldir.»</p>

  <p class="calibre2">Samentha daha sonra, «Demek bu geminin sahibi?» diye sordu. «Yani gemi gerçekten onun mu? Sadece kaptanı değil mi?»</p>

  <p class="calibre2">«Bu gemi, bunun kardeşi olan gemi ve şirket onun. Kendisine bir zamanlar Altın Prens derlerdi. Yükseklerde uçan biri o, şekerim, Bunu fark etmedin mi?»</p>

  <p class="calibre2">«Anlayamamıştım…»</p>

  <p class="calibre2">«Fark ettin tabii. Ama tam anlamıyla kadın olduğun için bunu anlamamana olanak yok. Başarı ve güç kadar harika bir afrodizyak daha olamaz. Bir kadının hormonlarını çalıştırmak için altın şıkırtısından iyisi yoktur. Öyle değil mi?»</p>

  <p class="calibre2">«Bu haksızlık, Angel. Onun zengin ve ünlü olduğunu bilmiyordum. Para bana vız gelir…»</p>

  <p class="calibre2">«Hah ha!» Angel başını sallayınca bukleleri havalandı ve pırlanta küpesi ışıldadı. Ama sonra Samentha’nın yine öfkelendiğini anladı. «Peki, şekerim. Sana takılıyorum. Fakat seni çeken onun gücü ve bir amaç sahibi olması. Diğer adamların onun emrine itaat etmeleri, onu izlemeleri, ondan korkmaları hoşuna gidiyor. Emretmeye alışık olma, güç ve birlikte gelen başarı.»</p>

  <p class="calibre2">«Yok, ben…»</p>

  <p class="calibre2">«Kendine dürüst davran, aşkım. Neden hayatını kurtarması, güzel gözleri ya da pantolonundaki kabarıklık değil?»</p>

  <p class="calibre2">«Çok adisin, Angel.»</p>

  <p class="calibre2">«Sen de zeki ve güzelsin. Bu duruma dayanamıyorsun. Sürünün başındaki erkekle karşılaşmış, heyecanlı ve hazır küçük ahusun. Elinde değil bu, şekerim. Sen bir kadınsın.»</p>

  <p class="calibre2">«Ne yapacağım, Angel?»</p>

  <p class="calibre2">«Seninle bir plan yapacağız, aşkım. Fakat bir şey kesin. Bir esrar tekkesinden kaçmış gibi giyinip hayranlığını belirterek onun peşinde dolaşamazsın. Onun ciddi bir işi var. Her dönüşünde sana takılıp sendelemek istemez. Kolay ele geçmeyecekmişsin gibi davran.»</p>

  <p class="calibre2">Samentha bir an düşündü. «Angel, kendimi fazla naza çekersem onu hiç ele geçemem. Böyle yapmak istemiyorum. Beni anlıyor musun?»</p>

  <p class="scenebreak">***</p>

  <p class="calibre2">Baker işleri yoluna koymuş, sabırsızlanan Nick’in bile hızlı bulduğu bir tempoyla çalışmaya devam ediyordu.</p>

  <p class="calibre2">Alternatör, B güvertesindeki çift kanatlı kapıdan geçirilip çelik bir bölmeye dayanmış ve bağlanmıştı.</p>

  <p class="calibre2">Baker, «Akım sağlar sağlamaz, bu güverteyi delecek ve alternatörü vidalarla zemine takıp sabitleştireceğiz,» diye açıkladı.</p>

  <p class="calibre2">«Kabloları ayırdın mı?»</p>

  <p class="calibre2">«C güvertesindeki ana kablo kutusuna el sürmeyeceğim. Şimdilik geçici kotradan hat çekeceğim…»</p>

  <p class="calibre2">«Fakat ön güvertede vinç kablolarıyla pompa kablolarını ayırdın, değil mi?»</p>

  <p class="calibre2">«Tanrım, gidip küçük geminle oynasan da beni rahat bıraksan olmaz mı?»</p>

  <p class="calibre2">Baker’in adamlarından bir grubu üst güvertede kaynak makineleriyle ana makine bölmesinin vantilatör şaftına erişmek için çeliği deliyorlardı. Kaynakçı çelik kaplamanın son birkaç santimini de kesince, çelik parça aşağıdaki karanlık mağaraya düştü. Ortaya iki metre boyunda ve yine o ende bir delik çıkmıştı. Buradan on beş metre aşağıda kalan; yarısı suyla dolu makine dairesine inilebilirdi.</p>

  <p class="calibre2">Nick baş makinistin sözlerini dinlemeyerek orada komutayı ele aldı. Çelik tel kabloyu getirtti. Önce bu tel aşağıya indirilecek, sonra onu izleyerek kalın halat aşağıya sarkıtılacaktı. Tel ve halat su içindeki makine dairesinden geçirilerek geminin yanındaki yarıktan dışarıya çıkarılacaktı. Tekrar bileğindeki Rolex Oyster’e bakınca, bir saat daha geçmiş olduğunu anladı. Güneş batmış, gökyüzü pırıltılı yeşil bir renk almıştı.</p>

  <p class="calibre2">«Tamam, şimdilik bu kadarını yapabiliriz. Sen adamlarını başa getir, Vin.»</p>

  <p class="calibre2">Açık baş güverteye giderlerken rüzgâr bir anda onları yakaladı. Islık çalan ani rüzgâr sendelemelerine ve bulabildikleri yerlere tutunmalarına neden oldu. Sonra geçip gitti. Nick çalışan iki büyük demir vincinin başında duruyordu. Ansızın rüzgârın tekrar başladığını, denizin de buzları itip sıkıştırdığını hissetti.</p>

  <p class="calibre2">İki demirin tepesine ağır zincirden başlıklar geçirilecekti. Büyücü bu ağır demirleri sürükleyip dibe çarptıra çarptıra tekneyi çekemezdi. Bunların atıldıkları yönün tersine çekilmeleri gerekiyordu. Böylece sivri uçları yere batıp tekneyi tutamayacaktı.</p>

  <p class="calibre2">Demirler zincirleri boyunca uzatılınca Büyücü bunları atacaktı. Böylece sivri uçlar dibe saplanıp kalacaktı. Bu sayede on iki kuvvetinde bir rüzgârın bile Altın Maceracıyı koyun daha içlerine atmasına engel olabilirlerdi.</p>

  <p class="calibre2">Baker geminin akımını sağladığı zaman, demir vinçleri transatlantiğin kıyıdan uzaklaşmasına yardım edecekti. Nick bu güçlü vinçlerin Büyücü‘nün makinelerine yardım edeceğine güveniyordu. Günkü orada çalışırken, yere dayanan tabanlarından geminin karaya iyice oturmuş olduğunu anlamıştı.</p>

  <p class="calibre2">Bu güç bir işti, çünkü çok ağır zincirlerle çalışıyorlardı. Zinciri demire bağlayan yaka bile yüz elli kilo ağırlığındaydı. Bunu altı adam türlü ayrıntılı gereçler kullanarak kaldırıyordu.</p>

  <p class="calibre2">İşi bitirdiklerinde, altı kuvvetine çıkan rüzgâr kasaraya vurarak inliyordu. Adamlar üşümüş ve yorulmuşlardı. Üstelik sinirleri de gerilmişti.</p>

  <p class="calibre2">Nick onları baştaki salona götürdü. Botları kurşundan yapılmış gibi ağırlaşmıştı. Ciğerleri de bir yaprak sigarasının dumanını istiyordu. Birden elli saatten daha uzun bir süredir uyumamış olduğunu anımsadı. Kendisini rahatsız eden o küçük kızı sudan çıkardığından beri yatmamıştı. Düşüncelerinden uzaklaşmasına neden olduğu için bu fikri hemen kafasından kovdu. Tam transatlantiğin rüzgârdan korunan baştaki salonunun kapısından girip sigara tabakasına uzanırken şaşırıp olduğu yerde kaldı.</p>

  <p class="calibre2">Geminin her yanında pırıl pırıl yanan ışıklara bakarak gözlerini kırpıştırdı. Güverte ışıkları, dahili ışıklar, hepsi yanıyordu. Sanki transatlantikte bir eğlence vardı. Nicholas’ın başının üstündeki hoparlörden tatlı bir ses yükseldi. Akım gelince müzik aletleri de çalışmaya başlamıştı. Donna Summer’in sesi son derece tatlı ve berraktı. Ama bu koşullar altında bu ses çok tuhaf geliyordu.</p>

  <p class="calibre2">«Elektrik akımı sağlandı!»</p>

  <p class="calibre2">Nick bağırarak B güvertesinde koştu. Baker homurdanan alternatörün yanında durmuş, neşeyle kendi kendini kucaklıyordu. «Buna ne dersin, ahbap?»</p>

  <p class="calibre2">Nick onun omzuna vurdu. «Tamam, Vın.» Baker’in dudaklarının arasına bir yaprak sigarası sıkıştırıp çakmağıyla yaktı. İkisi yan yana durup dostluk içinde sessiz sedasız sigaralarını içtiler. «Şimdi sıra pompa ve vinçlerde.»</p>

  <p class="calibre2">«İki portatif pompa hazır. Ben de gidip geminin ana pompalarına bakacağım.»</p>

  <p class="calibre2">«Geriye sadece tıkacı yerine oturtmak kalıyor.» Baker kısaca, «Bu senin görevin,» diye cevap verdi. «Beni bir daha o suya sokamazsın. Artık yıkanmaktan bile vazgeçtim.»</p>

  <p class="calibre2">«Fakat birinin gidip o kabloyu oradan geçirmesi gerekiyor.»</p>

  <p class="calibre2">Baker pis pis sırıttı. «Neden Angel’i yollamıyorsun? İzninle, ahbap, yapacak işim var.» Elindeki yaprak sigarasına baktı. «Bu ineği yerden kaldırdıktan sonra doğru dürüst pürolar alacak duruma geleceğini umarım.» Transatlantiğin derinliklerine inerek Nick’i düşünmekten kaçındığı işle baş başa bıraktı. Birinin makine dairesine girmesi gerekiyordu. Gönüllü isteyebilirdi tabii ama kendisinin korktuğu işleri başkalarından istememek de prensipleri arasındaydı. «David’e çekme takımlarını yerleştirmesini söyleyebilirim ancak başka birinin tıkacı yerine yerleştirmesine izin veremem. «Durumu anlıyordu. Yine aşağıya inip ölüm tehlikesi olan su dolu, karınlık soğuk makine dairesine girmek zorundaydı.</p>

  <p class="scenebreak">***</p>

  <p class="calibre2">David Allen’in bağlamış olduğu halatlar ve attığı demirler sayesinde Altın Maceracı küçük koyun ağzından girmekte olan kabarmış dalgalara karşın yerinde sabit duruyordu.</p>

  <p class="calibre2">David transatlantiğin çift demirini alarak sahilin bir halat boyu açığına atmış, demirlerin iyi tutması için açıyı da iyi saptamıştı.</p>

  <p class="calibre2">Baş makinist de iki büyük santrifüj pompasını denemiş, sonra su geçirmez bölmenin koruduğu baştaki pompalarından ikisini çalıştırmayı başarmıştı. Artık bunları kullanmaya hazırdı. Nick yandaki yarığı kapatabilirse, teknedeki suyu dört saat içinde boşaltabilecekti Baker.</p>

  <p class="calibre2">Nick yine dalgıç kılığını giymişti ama bu kez Drager daima takımı kullanıyordu. Bir daha oksijen takımına el sürmemeye kararlıydı.</p>

  <p class="calibre2">Aşağıya inmeden önce dalgıç başlığını kolunun altına alarak açık güvertede durdu. Rüzgâr yedi kuvvetine yükselmiş olacaktı. Çünkü dalgaların tepeleri köpük köpük oluyordu. Soğuk bir şafaktı ve günün daha da tatsız geçeceği belliydi. Büyücü‘ye bir göz attı. Allen gemiyi yerinde tutuyordu. Kendi adamları da Maceracı‘da kesilmiş olan çelik levhaların orada bekliyorlardı. Yardımcıları başlığı başına giymesine yardım edip boruları taktılar. Nick de mikrofonu kontrol etti. «Büyücü, beni duyuyor musun?»</p>

  <p class="calibre2">Hemen Allen’in sesi geldi. «Evet, kaptan. Barometre düşüyor. 99.6 şimdi ve daha da inecek. Altı kuvvetindeki rüzgâr yediye yükseldi. Gelecek şeyin kapsadığı çeyrek dairedeyiz.»</p>

  <p class="calibre2">Nick, «Teşekkürler, David,» diye cevap verdi, «içimi ısıtıyorsun.» Öne yürüyünce onu brandadan yapılmış dalma koltuğuna oturttular. Nick tekrar halat takımlarını kontrol etti.</p>

  <p class="calibre2">Baker havalandırma şaftının üstüne projektörler yerleştirdiği için makine dairesi karanlık değildi artık. Sadece makine yağı yüzünden su siyahtı. Nick’i koltukla ağır ağır bu çılgın suya indirdiler. Rüzgârın önüne kattığı dalgalar transatlantiğin yanına vuruyor, yarıktan içeriye giriyordu. Burada kendi dalga ve akıntılarını oluşturan sular bölmelere hızla çarpıyordu.</p>

  <p class="calibre2">Nick mikrofona, «Daha ağır,» dedi. «Durun!» Böylece sancak tarafındaki ana makinenin üç metre kadar yukarısında durdu. Suların vurduğu ana makine sanki bir mercan adasıydı. Dalga bunu tümüyle kaplıyor, sonra geri çekiliyordu. Suyun hızı bir insanı makinenin üstüne atıp bütün kemiklerini kıracak güçteydi. Nick suyun üstünde durarak blokları nereye yerleştireceğini düşündü.</p>

  <p class="calibre2">Sonra, «Ana bloku yollayın,» diye emretti. Dev çelik blok gölgelerden çıkarak projektörlerin ışığında salandı. «Durun. Altmış santim daha indirin. Durun!»</p>

  <p class="calibre2">Artık yarı beline kadar suların içine girmiş durumda çelik bloğu teknenin ana iskeletine bağlamak için zincirin kancasını geçirmeye çalışıyordu. Her birkaç dakikada bir sular başının üstünden aşıyor ve çaresizlikle sıkıca tutunmasına neden oluyordu. Sular geri çekilince, başlığının camını silerek işe devam edebiliyordu.</p>

  <p class="calibre2">Kırk dakika çalıştıktan sonra yukarıya çekilip dinlenmesi gerekti. Alternatörün yakınına oturup dizel motorunun sıcaklığından yararlanarak Angel’ın termosa koymuş olduğu şekerli, kaynar kahveyi açtı. Kendisini dövüşe devam etmek zorunda olan bir boksör gibi hissediyordu. Vücudu sızlıyor, o pis soğuk suda çalışırken gerilen, donan kasları ağrıyordu. Suya gömülü makineye çarptığı kaburgaları ve kalçaları acıyordu. Fakat yirmi dakika sonra kalktı.</p>

  <p class="calibre2">«Haydi, gidelim,» diyerek başlığı kafasına geçirdi. Bu dinlenme sırasında yapacağı işi tekrar planlama fırsatını bulmuştu. Artık daha sistemli çalışıyordu fakat çelikten oluşmuş korkunç mağarada zamanı unutmuştu. Ne saati, ne de günün hangi zamanı olduğunu biliyordu. Sonunda hazır oldu. «Yollayın!» diye emir verdi. Hafif halat aşağıya indi. Çok ince örülmüş Dacrondan yapılmıştı bu. İnce ve hafif olmasına karşın çok esnek ve sağlamdı. Bunun bir ucunu güverteye bağlamışlardı. Nick halatın ucunu kemerine taktı. Böylece yarığa giderken halat bir yere dolanmayacaktı.</p>
</body>
</html>
