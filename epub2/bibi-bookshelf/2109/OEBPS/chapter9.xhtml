<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
	<head>
		<title>Akıl Çağı</title>
		<link href="main.css" rel="stylesheet" type="text/css"/>
<meta name="Adept.resource" value="urn:uuid:2760bda4-a9d0-9308-1688-1ad431659f20"/>
	</head>
	<body xmlns:epub="http://www.idpf.org/2007/ops" class="chapter" epub:type="chapter"><div style="display:none;"><a id="GBS.0153.01"/></div>
    <section>
      <h1 class="baslik">IX</h1>
			<p>Saat altıydı, Daniel bürodan çıkarken bekleme odasındaki aynaya bakarak düşünmüştü: “Gene başlıyor.” Ve korkmuştu. Réomur Sokağı, tavanı göğe açık bir koridor gibiydi, duyulmayan, kayboluveren adımlarla yürünen bir koridor. Akşam, sokağın iki yanındaki işhanlarını boşaltmıştı; yapıların kararmış camlarının ardında tanıdık hayaller bulunması korkusu yoktu artık. Daniel’in rahatlayan<a id="GBS.0153.02"/> bakışları, iki yanlı dimdik yükselen delik deşik taş duvarların arasından geçiyor, sokağın ufuktan alıp hapsettiği ince, uzun, pembe ve kubbeli gök parçasına kadar gidiyordu.</p>
			<p>Saklanmak kolay değildi, Réomur Sokağı için bile fazla göz alıcıydı. Mağazalardan çıkan iri, çok boyalı birkaç kadın açgözlü bakışlarla onu süzdüler, Daniel birden bedenini olduğu gibi duydu. “Orospular!” diye dişlerini<a id="GBS.0153.03"/> gıcırdattı. Kokularını duymaktan korkuyordu: Kadınlar, yıkansalar da, gene kokarlardı. Neyse ki bu sokakta onlara çok rastlanmazdı, burası kadınlara göre bir sokak değildi ve erkekler ona aldırış etmiyorlardı. Yürürken gazetelerini okuyor, yorgun hareketlerle gözlük camlarını temizliyor ya da boşluğa bakarak tuhaf bir şaşkınlıkla gülümsüyorlardı. Bu, biraz seyrek de olsa gene bir kalabalıktı, ağır<a id="GBS.0153.04"/> ağır akıyor, toplumun ortak alınyazısıyla eziliyordu sanki. Daniel bu ağır akışa ayak uydurmuştu, bu adamların uykulu, şaşkın gülümseyişini belirsiz, korkulu alınyazısını paylaşmış, kalabalığın içinde kendini kaybetmişti: Daniel’den, çığ içindeki bir taneciğin yuvarlanışından doğan sağır bir gürültü kalmıştı geriye; o şimdi unutulmuş, gözden silinmiş, ıssız bir kıyı gibiydi: “Marcelle’e erken<a id="GBS.0153.05"/> gitmek istemiyorum. Biraz yürümeye vaktim var.”</p>
			<p>Doğruldu, dimdik ve pervasızdı, kendini bulmuştu, kendini asla uzun zaman kaybedemezdi. “Biraz yürümeye vaktim var.” Bu, Kermes’e kadar bir gidip dolaşmaya vaktim var, demekti gerçekte. Daniel epeydir kendini oyalayacak bir şeyler yapmamıştı. Zaten, düşünmek bile gerekmez; Kermes’e mi gitmek istiyordu, öyleyse giderdi. Giderdi, çünkü kendini<a id="GBS.0154.01"/> oraya gitmekten alıkoymak için en küçük bir istek duymuyordu: Bu sabah kediler, sonra Mathieu, sonra dört saatlik iç sıkıcı çalışma ve hepsinin üstüne, gece Marcelle, dayanılır gibi değildi. “Biraz acısını çıkarmalıyım!”</p>
			<p>Marcelle, Marcelle bir bataktı. Saatler süren vaaza katlanıyor, dinliyor ve evet, diyordu; evet, evet, her zaman evet ve fikirler kafasının içinde kayboluyor, yok oluyordu.<a id="GBS.0154.02"/> O yalnızca görünen, dokunulan varlığıyla vardı. Bir budalayla biraz oynamak fena olmazdı; bir ip bağlardı insan, ipi koyverirdi; o , kursaktan yapılmış eski zaman balonları gibi kocaman ve hafif, havaya yükselirdi; sonra ip çekilince geri döner, yerlerde, ipin her hareketiyle sıçrayıp hoplayarak, şaşkın, budala, yuvarlanır dururdu. Ama bu oyunu her seferinde bir başkasıyla oynamak gerekti; yoksa<a id="GBS.0154.03"/> insan usanır, tiksinirdi. Hem şimdi Marcelle çürümüş gibi kokuyordu mutlaka, odasında durulmazdı. Zaten her zaman, içeri girdiniz mi, nefesinizi tutmak zorunda kalırdınız. Gerçekte odada koku falan yoktu ama insan gene de tam inanamazdı; nefes borularının ta içinde, derinliklerinde bir küçük kuşku kalırdı ki, bu, astım yapardı, insanda. Kermese; gideceğim. Böyle, bin dereden su getirmeye ne lüzum<a id="GBS.0154.04"/> var? Bu çok doğal bir şeydi: Orada müşteri peşinde dolaşan karı kılıklı oğlanları seyredecekti. Sébastopol Bulvarı’ndaki Kermes kendi alanında ünlü bir yerdi, Durat Şirketi’nin kontrolörü sonradan öldürdüğü o küçük orospuyu orada tavlamıştı. Orada, para makinelerinin önünde siftinerek müşteri bekleyen sıska oğlanlar Montparnasse’taki meslektaşlarından çok daha gülünçtü: Bunlar ayaküstü pazarlıkla<a id="GBS.0154.05"/> ayarlanan oğlanlardı; yontulmamış, daha doğrusu ters taraflarından yontulmuş, kabadayılığa özenen, kırıcı, pis, çatlak sesli, miskince bir sinsilikle sokulgan, yalnızca bir on frank ve bir akşam yemeğine fit olmaya hazır piçler... Ve sonra bunların müşterileri: İnsanın baktıkça gülesi gelirdi: özentili, yumuşak, kımıl kımıl; sesleri bal gibi tatlı, bakışları alçakgönüllü, kışkırtıcı, baştan çıkarıcı...<a id="GBS.0155.01"/> Daniel onların o hor görülmüş, aşağılanmış, ürkekliklerine dayanamıyordu, hep mahkeme karşısında suçunu kabul etmiş gibi bir halleri vardı. Hep onları dövesi gelirdi; kendi kendini suçlamış, mahkûm etmiş bir adam, çileden çıkarırdı insanı; insan onu biraz daha ezmek, içinde bir yerde kalmış son bir gurur döküntüsü varsa onu da ufalayıp yok etmek için tepesine vurmak, çiğnemek isterdi. Daniel<a id="GBS.0155.02"/> parmaklıklara dayanarak durur, kımıldamadan onların genç sevgililerinin alaycı ve tembel bakışları karşısında çalım satıp koskoslanmalarını seyrederdi. Onlar, Daniel’i sevgililerine göz koymuş bir rakip ya da oradaki orospulardan birinin pezevengi sanarak sinirlenirlerdi, onların bütün keyfini kaçırmış olurdu.</p>
			<p>Daniel birden içinde bir sabırsızlık duydu ve adımlarını sıklaştırdı. “Gene şenlik<a id="GBS.0155.03"/> var!” diye düşünüyordu. Boğazı kupkuruydu, çevresinde kuru hava yanıyordu. Gözleri bir şey görmez olmuştu, bakışlarının önünde bir leke belirmişti; kalın, yumurta sarısı bir aydınlığın anısı olan bir leke; içinden bu iğrenç aydınlığı itmek ama aynı anda onu yakalamak geliyordu. Görmek istiyordu ama o uzaktaydı, alçak duvarların arasında bir mahzen kokusu gibi dalgalanıyordu. Réomur Sokağı bir anda<a id="GBS.0155.04"/> yok olmuştu, şimdi önünde yalnızca engeller vardı: ağır ağır yürüyen insanlar. Bu bir korkulu rüyaya benziyordu; ama korkulu rüyalarında Daniel hiçbir zaman yolun sonuna varamazdı. Uçuk renkli göğün altında taş kesilmişçesine Sébastopol Bulvarı’na saptı, adımları yavaşlamıştı. Kermes: Kocaman levhayı hemen gördü ve gelip geçen arasında tanıdık bir yüz görmek korkusuyla bir an bakındıktan sonra<a id="GBS.0155.05"/> rahatlayarak içeri girdi.</p>
			<p>Bu, dar, uzun; duvarlarının koyu renkli sıvasıyla bir antreponun haşin çirkinliğini ve ekşimsi kokusunu almış tozlu, kocaman bir salondu. Daniel sarı aydınlığa daldı, ışık her zamankinden daha hüzünlü, daha kıvamlı, daha yapışkandı; günün aydınlığı salonun üzerine çökmüş, çöreklenmişti. Daniel için bu, deniz tutmasının rengiydi, ona Palermo’ya giden bir gemide hasta,<a id="GBS.0156.01"/> bitkin geçirdiği geceyi hatırlatırdı: Gözüne bomboş görünen makine dairesinden koyu sarı, vıcık vıcık bir buğu yükseliyordu; hâlâ bazı geceler rüyasında görür, sıçrayarak ve kendini tanıdık bir karanlığın içinde bulunca sevinerek uyanırdı. Kermes’te geçirdiği saatler ona, o korkulu rüyadaki gibi, bir buhar makinesi piston kolunun değişmeyen, sağır vuruşlarıyla birlikte hızlanıyor gibi gelirdi.</p><div style="display:none;"><a id="GBS.0156.02"/></div>
			<p>Salonda duvar boyunca, dört yüksek ayak üzerine oturmuş kocaman kutular sıralanmıştı, bunlar oyun makineleriydi. Daniel hepsini ezbere bilirdi: futbol oyuncuları, ince bakır çubuklara takılı on altı tane küçük manken, polo oyuncuları, minyatür evler ve bahçeler arasındaki bezden bir yol üzerinde koşturulan beyaz madenden küçük otomobiller, mehtaplı bir gecede, bir damdaki beş kediyi vurup devirecek<a id="GBS.0156.03"/> beş tabanca, elektrikli bir karabina, otomatik çikolata ve kolonya makineleri. Salonun dibinde üç sıralı dizilmiş “kinerama”lar duruyordu, iri siyah harflerle filmlerin adları yazılmıştı: Yeni evliler, çapkın hizmetçi kız, güneş banyosu, yarıda kalan zifaf gecesi. Gözlüklü, efendiden bir adam, sinsi adımlarla makinelerden birine sokuldu, deliğe parayı atıp beceriksiz bir aceleyle gözlerini<a id="GBS.0156.04"/> mika kaplı deliklere yapıştırdı. Daniel bunalmıştı: sıcaktan, tozdan; öte yandan duvara tekdüze bir ritimle vurmaya başlamışlardı. Döndü ve sol tarafta fare kapanını gördü: Üstü başı hırpani genç çocuklar zenci boksörün, karnının ortasında deri bir yastıkla bir kadran bulunan dev mankenin çevresine toplanmışlardı. Dört çocuktu: biri sarışın, biri kızıl saçlı, ikisi esmer; ceketlerini çıkarmışlardı,<a id="GBS.0156.05"/> kolları dirseklerine kadar sıvalı, küçük ve sıska pazılarıyla deri yastığa öfkeli yumruklar indiriyorlardı. Daniel’e kaçamak bir bakış fırlattıktan sonra, daha da hevesle yumruklamaya devam ettiler. Daniel, onlara yanlış kapı çaldıklarını anlatmak için dik dik baktı ve sırtını döndü. Sağda kasanın yanında, arkadan gelen aydınlıkta ince uzun, benzi kül gibi bir genç adam gördü; üzerinde bumburuşuk<a id="GBS.0157.01"/> bir ceket, içinde pijama ceketi ve ayağında lastik çizmeler vardı. Onun müşteri avına çıkan oğlanlardan olmadığı besbelliydi; oradakilerin hiçbirini tanımıyordu, gelişigüzel girivermişti içeri –böyle değilse eğer, Daniel kellesini verirdi– ve kendinden geçmiş, otomatik vinç kutusunu seyrediyordu. Birkaç saniye sonra, vitrinin arkasında, renkli kâğıtlara sarılı şekerlerin arasında yatan cep feneriyle<a id="GBS.0157.02"/> fotoğraf makinesinin çekiciliğine dayanamamış olacak ki, sessiz adımlarla makineye yaklaştı, yüzünde sinsi anlamlarla delikten içeri para attı, sonra geri çekilerek gene düşündüklerine döndü; ince uzun parmakları dalgın hareketlerle burun kanatlarını okşuyordu. Daniel çok tanıdık bir ürpertinin ensesinde dolaştığını duydu. “Kendini seviyor,” diye düşündü, “kendine dokunmaktan zevk alıyor.”<a id="GBS.0157.03"/> En merak uyandırıcı, en çekici olanlar bunlardı işte.</p>
			<p>En basit hareketlerle bilinç haline gelmemiş, gizli bir beğenilme isteğini, kendi kendine karşı duyulan derin ve sır dolu bir aşkı dile getirirlerdi. Genç adam makinenin kollarını yakalamış, vinci usta bir hareketle çeviriyordu. Vinç tutuk ve felçli zorlanmalarla, gıcırdayarak kendi üzerinde döndü, makine bütünüyle sallanmıştı. Daniel onun<a id="GBS.0157.04"/> elektrik fenerini kazanmasını istiyordu; ama makine bir yerinden, güdük ve budala görünüşleriyle kurufasulye tanelerine benzeyen bir avuç renk renk şeker akıttı. Genç adamın hevesi kırılmışa benzemiyordu, ceplerini karıştırdı, bir yirmi beşlik daha çıkardı. Daniel, “Cebindeki son metelikleri harcıyor,” diye düşündü. “Yemin ederim ki dün geceden beri açtır. Ama yok, olmaz!” Bunu yapamazdı, bu incecik,<a id="GBS.0157.05"/> çekici, yalnızca kendi kendisiyle ilgilenen varlığın ardında yoksullukların, umut ve özgürlüklerin sır dolu dünyasını arayamazdı. Bunu yapamazdı bugün. “Bu cehennemin ortasında, bu ölümü düşündüren aydınlıkta, duvara vurulan sağır darbeler kulaklarımda uğuldarken; sonuna kadar dayanacağıma yemin ettim ben!” Ama buna karşın Daniel, bu makinelerden birinin karşısında yapışıp kalmanın, ağır ağır<a id="GBS.0158.01"/> cebindeki tüm paranın akıp gittiğini duymanın, sonra boğazı öfke ve şaşkınlıkla kupkuru, tekrar, tekrar ve tekrar saldırmanın ne demek olduğunu çok iyi anlıyordu: Daniel bu kahredici baş dönmesini iyi bilirdi. Vinç, cakalı ve ağır hareketlerle gene dönmeye başlamıştı: Bu beyaz nikel cilalı makinenin kendinden memnun bir hali vardı. Daniel korkmuştu: Bir adım attı, elini genç adamın koluna koymak<a id="GBS.0158.02"/> –kumaşı sert, kırpık kırpık, avucunun içinde duyar gibi oluyordu– ve ona, “Artık oynama!” demek isteğiyle kıvranıyordu. Korkulu rüya gene başlayacaktı: bu sonsuzluk duygusu, bu duvarın ardındaki zafer tam-tamları ve içinden yükselen, kabaran, bu her şeyden vazgeçmiş keder dalgasıyla; bu tanıdık, tükenmeyen keder, her şeyi, her şeyi örtecek, kaplayacaktı ve ondan kurtulabilmek için günlerle, gecelerle<a id="GBS.0158.03"/> acı çekecekti. Ama içeri bir adam girdi ve Daniel kurtuldu: Doğruldu, dikildi ve kahkahayla gülesi geldi; “İşte geldi,” diye düşündü. Biraz şaşkındı ama gene de sevinmişti, çünkü sonuna kadar dayanabilmişti.</p>
			<p>Adam coşkulu bir aceleyle, gövdesi dimdik, yalnızca dizlerini yumuşak hareketlerle bükerek yürüyordu. Daniel, “Sen korse giymişsin, ahbap,” diye düşündü. Elli yaşlarında bir adamdı, yaşamın<a id="GBS.0158.04"/> yoğurduğu yüzünde halden anlar bir ifade vardı, sinekkaydı tıraş olmuştu, beyaz saçlarının altında şeftali yumuşaklığındaki derisi pespembe görünüyordu, hafif kemerli güzel bir burnu ve bu yüze göre çok sert, çok miyop bakışları vardı: Rastlantının bakışlarıydı bunlar. Girişi salonda heyecan yaratmıştı: Dört küçük haydut aynı günah kokan masumiyetle dönüp baktılar ve sonra dev zencinin karnına<a id="GBS.0158.05"/> yumruk sallamaya devam ettiler ama akılları başka yerdeydi. Adam bir an, içinde biraz da sertlik okunan ölçülü bakışlarını bu yüzlerde dolaştırdı, sonra döndü ve futbol oyununa doğru yürüdü. Demir çubukları çevirdi ve onu oraya iten çocuksu hevesle alay eder gibi gülümseyerek küçük mankenlere baktı. Daniel gülümseyişi gördü ve ta kalbine bir bıçak yemiş gibi oldu; bütün bu kaçamak davranışlar,<a id="GBS.0159.01"/> bu yalanlar onu iğrendiriyor, onda kaçıp gitme isteği uyandırıyordu. Ama bu, bir an süren bir duyguydu: Fark etmeden, elinde olmadan yapılmış bir kaçma hamlesiydi, buna alışıktı. Parmaklığa rahatça yaslandı ve adama anlamlı bir yüzle baktı. Sağında, pijama ceketli genç cebinden üçüncü bir yirmi beşlik çıkarmış ve vincin çevresindeki küçük ve sessiz manevrasına yeniden başlamıştı.</p>
			<p>Yakışıklı<a id="GBS.0159.02"/> ihtiyar oyun kutusuna doğru eğilmişti, küçücük tahta futbolcuları parmaklarıyla okşuyordu: Hemen harekete geçip değerini yitirmek istemiyor, beyaz saçları ve açık renk güzel giysisiyle bu genç sinekleri üzerine üşüştürecek kadar çekici bir pasta olduğunu biliyordu anlaşılan. Gerçekten, zenci boksörün önündeki grupta birkaç dakika süren gizli bir görüşme oldu; sonra sarışın küçük arkadaşlarından ayrıldı,<a id="GBS.0159.03"/> ceketini giymemiş, omuzlarına atmıştı; elleri ceplerinde, salına salına adama yaklaştı. Korkak ve tetikte bir hali vardı, kalın kaşlarının altından bakan gözlerinde bir köpeğinkini andıran manalar parlıyordu. Daniel oğlanın etli sağrılarına, acemi bir sakalın gölgelediği kocaman, sağlıksız kül renkli köylü yanaklarına tiksintiyle baktı. “Bir kadın bedeni bu,” diye düşündü. “Ekmek hamuru gibi<a id="GBS.0159.04"/> yoğrulur...” Yakışıklı ihtiyar onu evine götürecek, yıkayacak, sabunlayacak, belki kokular da sürecekti. Düşüncelerinin burasında Daniel içindeki öfkenin yeniden kabardığını duydu. “Bok soyları!” diye söylendi. Genç çocuk yakışıklı ihtiyarın birkaç adım ötesinde durmuştu, o da birden futbol kutusuyla ilgilenmiş görünüyordu. İkisi de eğilmişler, birbirleriyle ilgilenmez görünerek, demir çubuklara<a id="GBS.0159.05"/> meraklı gözlerle bakıyorlardı. Genç adam birkaç saniye sonra içinden bir karara varmış göründü: Bir düğmeyi çevirdi ve çubuklardan birini döndürdü. Dört küçük futbolcu birden yarım daire şeklinde toplandılar, başları aşağıda, ayakları yukarıda, durdular. </p>
			<p>Yaşlı adam, tatlı bademyağı gibi sesiyle sordu:</p>
			<p>“Oynamasını biliyor musunuz? Bana da anlatsanıza, ben hiç bilmiyorum.”</p>
			<p>“Şuraya para<a id="GBS.0160.01"/> koyarsınız, sonra çekersiniz. Küçük küçük toplar çıkar alana, onları şu delikten içeri atmak gerek.”</p>
			<p>“Ama iki kişi gerek değil mi? Ben topu hedefe yollamaya çalışacağım, siz de engel olmaya.”</p>
			<p>“Öyle,” dedi genç çocuk. Sonra anlattı: “Siz bu uçta duracaksınız, ben bu uçta.”</p>
			<p>“Benimle bir el oynamaz mısınız?”</p>
			<p>Genç çocuk, “Peki oynayalım,” dedi.</p>
			<p>Oynadılar. Adam, “Delikanlı, ne kadar<a id="GBS.0160.02"/> ustasınız,” dedi. “Her seferinde kazanıyorsunuz. Nasıl yapıyorsunuz bunu, bana da öğretsenize.”</p>
			<p>Çocuk, alçakgönüllülükle, “Alışkanlık,” dedi.</p>
			<p>“Ya, demek her zaman oynuyorsunuz. O halde sık sık buraya geliyorsunuz. Bazı günler geçerken ben de şöyle bir uğrarım; ama bugüne dek size rastlamadım; görseydim, unutmazdım. Evet, tabii unutmazdım, belleğim güçlüdür, sizin ise unutulmayacak kadar<a id="GBS.0160.03"/> değişik bir yüzünüz var. Tourangesulü müsünüz?”</p>
			<p>Çocuk şaşkın, “Evet, tabii,” dedi.</p>
			<p>Adam oyunu bırakmış, çocuğa doğru eğilmişti.</p>
			<p>Delikanlı saf bir tavırla, “Oyun bitmedi ki,” dedi, “beş topunuz daha var.”</p>
			<p>“Evet, sonra gene oynarız. Eğer içiniz sıkılmazsa biraz konuşalım sizinle.”</p>
			<p>Genç yapmacık bir neşeyle gülümsedi. Adam onun yanına gidebilmek için dönmek zorundaydı, geçerken<a id="GBS.0160.04"/> başını kaldırdı ve gözleri Daniel’in bakışlarıyla karşılaştı. Daniel yüzünü buruşturdu; adam hemen gözlerini kaçırdı ve birden ürkmüş göründü, bir keşiş gibi ellerini ovuşturuyordu. Çocuk bir şey fark etmemişti, ağzı açık gözleri bomboş ve ilgisiz, ona söz söylenmesini bekliyordu. Kısa bir sessizlik oldu, sonra adam etkileyici bir sesle, usul usul ve Daniel’ den yana bakmadan konuşmaya başladı.<a id="GBS.0160.05"/> Daniel kulaklarını dikti, ama “villa” ve “bilardo”dan başka bir şey duyamadı. Oğlan inanmışçasına başını sallıyordu.</p>
			<p>Yüksek sesle, “Bütün para isterim,” dedi.</p>
			<p>Adam yanıt vermedi ve Daniel’e kaçamak bir bakış fırlattı. Daniel içinin kupkuru ama zevk verici bir öfkeyle ısındığını hissetti. Buradan çıkışın bütün yöntemlerini biliyordu: Birbirlerine hoşça kal diyecekler ve önce yaşlı adam,<a id="GBS.0161.01"/> acele adımlarla yürüyüp gidecekti. Çocuk ilgisiz bir tavırla arkadaşlarının yanına dönecek, zencinin göbeğine birkaç yumruk daha sallayacak, sonra şöyle bir eyvallah deyip ayaklarını sürüye sürüye çıkacaktı: İşte asıl onun peşi sıra gitmek gerekti. Ve yakışıklı ihtiyar, yan sokakta bir aşağı bir yukarı dolaşarak küçük sevgilisini beklerken, birden onun ensesinde Daniel’i görecekti. Ne heyecan! Daniel<a id="GBS.0161.02"/> düşündükçe şimdiden keyifleniyor, kurbanının ince ve yıpranmış yüzüne bir celladın iştahlı gözleriyle bakıyordu. Elleri titriyordu; şu boğazı da böyle kupkuru olmasa mutluluğu tamamlanacaktı ama susuzluktan ölüyordu. Fırsatını bulursa, ahlak zabıtası numarası yapacaktı onlara, ihtiyarın adını sanını sorabilir, onun korkudan ödünü patlatırdı: “Eğer benden hüviyet sorarsa, ben de polisten aldığım<a id="GBS.0161.03"/> izin kâğıdını gösteririm.”</p>
			<p>Utangaç bir ses, “<em>Bonjour</em>, Mösyö Lalique,” dedi.</p>
			<p>Daniel sıçradı: Lalique ara sıra kullandığı bir kaçamak adıydı. Birden dönerek çıkıştı:</p>
			<p>“Ne işin var burada? Sana buraya adımını atmayacaksın demedim mi?”</p>
			<p>Bobby’ydi bu. Daniel onu bir eczacının yanına koymuştu. İrileşmiş, şişmanlamıştı, yepyeni hazır alınmış giysisinin içinde hiç de çekici görünmüyordu.<a id="GBS.0161.04"/> Bobby başını bir yana eğmiş, çocuk gibi bakıyor, Daniel’e, “Hu hu! Buradayım,” der gibi, saf ve ürkek, gülümsüyordu. Bu gülümseme Daniel’in öfkesini son haddine çıkartmaya etti:</p>
			<p>“Ne var, söylesene be!”</p>
			<p>Bobby mızmızlanarak, “Üç gündür sizi arıyorum, Mösyö Lalique,” dedi, “adresinizi bilmiyordum. Kendi kendime, Mösyö Lalique bu günlerde burayı bir dolaşmaya gelir, nasıl olsa dedim...”</p>
			<p><a id="GBS.0161.05"/>“Burayı bir dolaşmaya gelir, ha! Miskin budala!” Kendinde Daniel’i düşünecek, hakkında fikir yürütecek yetkiyi buluyordu demek. Yapılacak şey yoktu ya da onu sümüklüböcek ezer gibi ezmek gerekti: Şu daracık alnın arkasında Daniel imgesi, bir ur gibi çöreklenip kalmıştı ve her zaman, orada yaşamakta devam edecekti. Daniel bütün öfkesine karşın kendini, bu yumuşak ve canlı izi ile birlikte, onunla<a id="GBS.0162.01"/> ortak hissetti: Bobby’nin bilincine böyle yerleşip yaşayan kendisiydi.</p>
			<p>“Çok çirkinsin,” dedi, “şişmişsin, sonra bu ceket de sana hiç gitmemiş, nereden buldun bunu? Böyle görmemişler gibi giyinip kuşandığın zaman adiliğin, bayağılığın büsbütün ortaya çıkıyor.”</p>
			<p>Bobby alınmış görünmedi; gözlerini iri iri açmış, gülümsüyordu. Daniel bu yoksullara özgü hareketsiz sabırdan, bu lastik gibi yumuşak<a id="GBS.0162.02"/> ve yapışkan gülümsemeden tiksiniyordu: Bu dudakları bir yumrukta parçalasa bile gülüş gene o kanlı ağızda yapışık duracaktı herhalde. Daniel kaçamak bir gözle yakışıklı ihtiyara baktı ve onun artık kendisinden rahatsız olmadığını gördü, genç çocuğa doğru yaslanmış, onun sarışın başını gülümseyerek kokluyordu. Daniel hırsla, “Böyle olacağı belliydi,” diye düşündü. “Bu bok çuvalını yanımda görünce<a id="GBS.0162.03"/> beni de kendilerinden sandı. Pislendim gitti, kahrolası!” Bu ibneler arası masonluk havasından da nefret ediyordu: “Herkesi kendileri gibi sanırlar. Ben kendi hesabıma o kart zamparaya benzemektense gebermeyi tercih ederim.”</p>
			<p>Sert bir sesle çıkıştı:</p>
			<p>“Ne istiyorsun? Seninle kaybedecek vaktim yok benim, işim var. Hem, biraz uzak dur, briyantin kokusundan burnumun direği kırıldı.”</p>
			<p>Bobby,<a id="GBS.0162.04"/> telaşsız, “Affedersiniz,” dedi. “Uzaktan, hiç de öyle acele işiniz varmış gibi görünmüyordunuz. Onun için yanınıza gelmeye cesaret...”</p>
			<p>Daniel gülmekten katıldı.</p>
			<p>“Anladık anladık,” dedi “Çok naziksin. Yeni giysinle birlikte bir de yeni dil almışsın galiba. Ha?”</p>
			<p>Bu alaylar Bobby’nin üzerinden kayıp gitti. Başını arkaya devirmiş, yarı kapalı gözkapaklarının arasından tavana yumuşak bir<a id="GBS.0162.05"/> alçakgönüllülükle bakıyordu. “O zaman işte böyle kediye benzediği için hoşuma gitmişti.” Daniel düşüncelerinin burasında delice bir öfkeyle yerinden sıçradı: o zaman! Evet, o zaman hoşuna gitmişti! Ama bu bütün ömrünce Bobby’nin onun üzerinde hak sahibi olmasını gerektirmezdi herhalde!</p>
			<p>Yakışıklı ihtiyar şimdi genç arkadaşının elini babacan bir tavırla avuçlarına almıştı. Sonra yanağını okşayarak<a id="GBS.0163.01"/> ayrıldı, Daniel’e göz kırpar gibi baktı ve dans eden, kıvrak adımlarla kalabalığa karıştı. Daniel ona dilini çıkardı ama adam çoktan uzaklaşmıştı bile.</p>
			<p>Bobby gülmeye başladı.</p>
			<p>Daniel, “Ne oluyoruz?” diye sordu.</p>
			<p>“Hiç! Şu kart herife dilinizi çıkardınız da.” Sonra okşar gibi bir sesle devam etti: “Hiç değişmediniz Mösyö Daniel, çocuktan farkınız yok.”</p>
			<p>Daniel’in tüyleri diken diken<a id="GBS.0163.02"/> oldu.</p>
			<p>“Evet evet,” dedi. Sonra birden kuşkulanarak sordu:</p>
			<p>“Senin eczacı ne yapıyor? Yoksa onun yanında değil misin artık?”</p>
			<p>Bobby, acınacak bir halde, “Hiç şansım yok,” dedi.</p>
			<p>Daniel ona tiksinerek bakıyordu.</p>
			<p>“Ama orada göbek şişirmeyi bilmişsin,” dedi.</p>
			<p>Sarışın oğlan umursamaz bir tavırla Kermes’ten çıktı, geçerken Daniel’e sürtünmüştü. Öbür üçü de ardı sıra çıktılar, yüksek<a id="GBS.0163.03"/> sesle gülüşüyor, itişip kakışıyorlardı. “Burada ne işim var benim?” diye düşündü Daniel. Gözleriyle pijamalı genç adamın kamburlaşmış omuzlarını, zayıf ensesini aradı.</p>
			<p>“Hadi, söyle,” dedi. “Ne yaptın? Bir şeyler mi aşırdın?”</p>
			<p>“Karısının yüzünden,” dedi Bobby. “Beni istemiyordu.”</p>
			<p>Pijamalı genç adam ortada yoktu. Daniel kendini birden yorgun ve boşalmış hissetti, kendi kendisiyle gene<a id="GBS.0163.04"/> baş başa kalmaktan korkuyordu.</p>
			<p>Bobby devam etti:</p>
			<p>“Ralph’le görüşüyorum, diye bana tebelleş oldu.”</p>
			<p>“Ralph’le görüşmemen için seni uyarmıştım. Eşeğin biri o.”</p>
			<p>“İnsan iyi bir iş bulunca eski dostları ekmeli mi yani?” Bobby küskün bir sesle konuşuyordu: “Eskisi kadar sık görüşmüyordum ama gene de büsbütün bırakmak istemedim. Karı, o hırsızın biri, diyordu, eczaneye adımını atmayacak,<a id="GBS.0163.05"/> dedi. Ne yaparsın, kıskanç orospunun biriydi karı. Ben de onunla dışarıda buluşmaya başladım, beni yakalayamasın diye. Ama bir de, hani bir gün eczanede benim yanımda gördüğünüz o stajyer var.” Bobby kızararak devam etti: “O hayvan da şey herhalde. Orada çalışmaya başladığım zaman, Bobbyciğim aşağı, Bobbyciğim yukarı, benden iyisi yoktu; ben ona s...tir çekene kadar. Sonra bana, ben seni nasıl<a id="GBS.0164.01"/> olsa enselerim, dedi. Bir gün eczaneye geldi, ortalığı birbirine kattı, sözde bizi birlikte görmüş, çirkin bir durumdaymışız da sokaktan geçenler dönüp dönüp bize bakıyorlarmış. Kadın, ben sana ne dedim, dedi, onunla görüşmeyeceksin demedim mi, madem öyle, artık burada çalışamazsın. Ben de ona, madam dedim, eczanede sen emredersin, ama sokakta bana karışamazsın. İşte bu!”</p>
			<p>Kermes boşalmıştı,<a id="GBS.0164.02"/> duvarın arkasındaki sağır vuruşlar duyulmuyordu artık. Kasadaki kadın kalkmıştı, sarışın, şişman bir kadındı, otomatik kolonya makinelerinden birine giderek aynasına doğru eğildi, baktı, gülümsüyordu. Saat yediyi çaldı.</p>
			<p>Bobby kendinden memnun, “Eczanede sen emredebilirsin ama dışarıda bana karışamazsın, dedim,” diye tekrarladı.</p>
			<p>Daniel birden ayıldı, dudaklarının arasından, “Yani, seni<a id="GBS.0164.03"/> kapı dışarı ettiler, öyle mi?” diye sordu.</p>
			<p>Bobby, kibirle, “Hayır,” dedi, “ben kendim çıktım. Onlara, ‘Ben gidiyorum,’ dedim. Cebimde on para yoktu ama ben gidiyorum, dedim, çıktım. Bana alacaklarımı bile vermediler ama ne yapalım, Allah belalarını versin! İşte ben böyleyim. Şimdi Ralph’le kalıyorum. Gündüzleri uyuyorum, çünkü o geceleri odasına bir kadın alıyor. Çok zenginmiş. Yeni sevgilisi.<a id="GBS.0164.04"/> Önceki geceden beri de yemek yemedim.”</p>
			<p>Daniel’e okşayan bir bakışla bakıyordu.</p>
			<p>“Kendi kendime, Mösyö Lalique’i arayayım, dedim; o benim durumumu anlar.”</p>
			<p>Daniel, “Sersem sen de,” dedi. “Ne yaparsan yap, beni ilgilendirmez. Sana iş bulalım diye bilmem neremizi yırtıyoruz, sonra sen daha ayına varmadan kendini kovdurmanın yolunu buluyorsun! Sonra, bir de sanıyorsun ki, anlattıklarını<a id="GBS.0164.05"/> yutuyorum ha? Bir ayak üstünde bin yalan uydurursun sen.”</p>
			<p>Bobby, “İsterseniz gidin, sorun,” dedi, “yalan söylemiş miyim, söylememiş miyim?”</p>
			<p>“Kime soracağım?”</p>
			<p>“Patronun karısına, kime olacak?”</p>
			<p>Daniel, “Ha, başka işim kalmadı,” dedi. “Oraya gidersem neler işiteceğimi biliyorum; zaten, artık seninle uğraşamam ben.”</p>
			<p>Birden kendini dermansız hissetti. “Gitmeliyim,” diye düşünüyordu<a id="GBS.0165.01"/> ama bacakları tutulmuş gibiydi.</p>
			<p>Bobby, ilgisiz bir tavırla, “Çalışalım dedik Ralph’le ikimiz,” diye anlattı. “Kendi paramızla bir iş yapalım dedik.”</p>
			<p>“Ya, öyle mi? Sen de benden, ilk sermayeniz için yardım istemeye geldin, değil mi? Hadi hadi, bu masalları başkalarına yuttur. Söyle bakalım, kaç para istiyorsun?”</p>
			<p>Bobby ağlamaklı, “Çok iyi kalplisiniz Mösyö Lalique,” dedi. “Daha bu sabah<a id="GBS.0165.02"/> Ralph’e söylüyordum, Mösyö Lalique’i bulayım, bak görürsün o beni sıkıntıda koymaz, diyordum.”</p>
			<p>“Kaç para istiyorsun?” diye Daniel tekrar sordu.</p>
			<p>Bobby ezilip büzülmeye başladı, “Yani, acaba, siz bana biraz borç verebilseniz, ha? Ben size yılbaşından sonra öderim, yani, birinci ayın sonunda.”</p>
			<p>“Ne kadar?”</p>
			<p>“Yüz frank.”</p>
			<p>“Pekâlâ,” dedi Daniel. “Al, elli frank veriyorum sana! Şimdi<a id="GBS.0165.03"/> yaylan bakalım.”</p>
			<p>Bobby parayı cebine attı, sonra, kararsız, karşı karşıya durup kaldılar.</p>
			<p>Daniel, “Hadi defol,” dedi. Bütün bedeni pamuktan yapılmış gibi yumuşamıştı.</p>
			<p>Bobby, “Mersi Mösyö Lalique,” dedi. Birkaç adım atarak gider gibi yaptı, sonra tekrar döndü. “Beni ya da Ralph’i görmek isterseniz, Ours Sokağı, 6 numarada oturuyoruz, altıncı kat. Siz Ralph için öyle düşünüyorsunuz ama<a id="GBS.0165.04"/> o sizi çok sever, biliyor musunuz?”</p>
			<p>“Defol!”</p>
			<p>Bobby geri geri giderek birkaç adım uzaklaştı, hâlâ gülümsüyordu, sonra arkasını döndü ve yürüyüp gitti. Daniel yaklaşıp armağan kapma makinesine baktı. Fotoğraf makinesi ile el fenerinin yanında, o ana kadar görmediği bir de dürbün duruyordu. Delikten bir yirmi beşlik attı ve düğmeleri gelişigüzel çevirdi. Kepçenin kolları şekerlerin arasında<a id="GBS.0165.05"/> beceriksiz hareketlerle dolaşmaya başladı. Daniel avucuna dökülen beş altı şekeri ağzına attı.</p>
			<p>Güneş, kocaman siyah yüzlü binalara bir avuç altın serpmişti, gök altın yüklüydü sanki... Yumuşak ve akıcı bir gölge sokaklardan doğru yükselmeye başlamıştı, insanlar bu gölgenin okşayışlarıyla gülümsüyordu. Daniel ölesiye susamıştı ama içmek istemiyordu: Geber geber susuzluktan! “Sonunda, kötü bir<a id="GBS.0166.01"/> şey yapmış değilim ki...” Daha beterini yapmıştı: Kötü’nün eteklerine sürülmesine izin vermişti; her şeyi, isteklerini doyurmaktan başka her şeyi yapmıştı ve kendini tatmin etmek cesaretini bile gösterememişti. Şimdi de “Kötü”yü capcanlı bir kımıldanma olarak tüm bedeninde, tepeden tırnağa beraberinde taşıyordu; zehirlenmişti, gözlerinde hâlâ o sarımsı zevk artığı duruyor, her şeyi sarıya boyuyordu.<a id="GBS.0166.02"/> Tutkuyla sarhoş olup kendini koyuvermek ve böylece kendindeki “Kötü”yü tepelemek, yok etmek daha iyi değil miydi? Gerçek şu ki o, her an yeniden doğmaya hazır, bekliyordu. Ani bir hareketle dönüp arkasına baktı: “Nerede oturduğumu anlamak için peşime düşmüş olabilir!” diye düşündü. “Ah! Onu peşimde bir yakalasam, sokak ortasında gebertene kadar döverdim.” Ama Bobby görünürlerde yoktu. Ralph’in<a id="GBS.0166.03"/> evinde. Ours Sokağı, 6 numara. Daniel irkildi: “Şu adresi bir unutabilsem. Ne olursa olsun bu adresi unutmalıyım.” Neye yarar? Unutamayacağını biliyordu.</p>
			<p>Çevresinde kendi kendileriyle barışık, rahat insanlar gevezelik ediyorlardı. Bir ihtiyar karısına, “Ohoo,” diyordu, “o savaştan önceydi. 1912’de, 1913’te. Ben daha Paul Lucas’ta çalışıyordum.” Huzur! Onurlu, namuslu insanların, iyi niyetli<a id="GBS.0166.04"/> insanların huzuru! “Neden onlarınki ‘iyi’ niyet de benimki değil?” Nedeni yok, bu böyleydi, çaresi yoktu bunun. Şu gökte, şu ışıkta, şu doğa düzenindeki bir şey böyle karar vermişti. Onlar da biliyorlardı haklı olduklarını ve gerçekten varsa, Tanrı’nın da kendilerinden yana olduğunu biliyorlardı. Daniel yüzlerine bakıyordu: Gösterişsizliklerine karşın ne kadar haşin görünüyorlardı. Bu insanların<a id="GBS.0166.05"/> üzerine saldırıp onu paramparça etmeleri için bir işaret yeterdi. Ve gökyüzü, ışık, ağaçlar, bütün doğa onlara hak verirdi, her zaman olduğu gibi: Daniel “kötü” niyetli bir insandı.</p>
			<p>Soluk yüzlü, çökük omuzlu şişman bir kapıcı, kapısının önüne çıkmış, hava alıyordu. Daniel onu uzaktan gördü. “İşte, iyi niyet!” diye düşündü. Kapıcı bir sandalyeye oturmuş, ellerini bir Buda heykeli gibi karnının<a id="GBS.0167.01"/> üzerinde kavuşturmuştu; gelip geçeni seyrediyor ve ara sıra başını sallayarak selam veriyordu. Daniel, “Şu herifin yerinde olmak!” diye hasetle düşündü. Biraz yaltaklanmayı severdi herhalde. Bunun dışında, doğa güçleri karşısında duyarlıydı, sıcak, soğuk, ışık ve yağmur, bunları duyardı. Daniel durdu: Uzun, bir hayvanınkine benzeyen kirpiklerin, dolu dolu yanaklarda yalancı bir onurla örtünmeye<a id="GBS.0167.02"/> çalışan kurnazlığın büyüsüne kapılmıştı. Bundan ibaret kalana kadar, kafasının içinde tıraş kremine benzer bir avuç beyaz merhemden gayrı bir şey bulunmayacak hale gelene kadar aptallaşmak... Daniel, “Her gece mışıl mışıl uyuyordur,” diye düşündü. Onu gebertmek mi istiyordu, yoksa bu düzenli, yasalara uygun ruhun içine sıcacık, sokulup girivermek mi, kendi de bilmiyordu.</p>
			<p>Şişman adam başını<a id="GBS.0167.03"/> kaldırdı ve Daniel yürüdü: “Şu yaşantımla işin çok uzun sürmeyeceğini umut edebilirim hiç olmazsa.”</p>
			
			<hr class="h-margin"/>
			<p>Çantasına kötü kötü baktı, elinde bunu taşımayı hiç sevmiyordu; bu ona bir avukat havası veriyordu. Ama çantayı eline boşuna almadığını, aksine, kendisine çok gerekli olduğunu hatırlayınca keyfi birden yerine geldi. Bu işin bazı tehlikeleri olduğunu kendinden saklamıyordu; ama serinkanlı<a id="GBS.0167.04"/> ve sakindi, yalnızca belki biraz fazla acele ediyordu, o kadar. “Eğer kaldırımın kenarına on üç adımda varırsam...” On üç adım attı ve kaldırımın kenarında durdu, on üçüncü adımını öbürlerinden daha geniş atmıştı, eskrim yapar gibi öne sıçramıştı sanki. “Zaten hiç önemi yok,” diye düşündü. “İş olup bitti sayılır.” Yanılmış olmasına olanak yoktu; bu, çok matematik bir sonuçtu, hatta insan nasıl<a id="GBS.0167.05"/> olup da şimdiye kadar kimse bunu akıl etmedi, diye şaşıyordu. Sertlikle, “Orası muhakkak,” diye düşündü. “Hırsızlar çok enayi.” Karşı kaldırıma geçti ve düşüncesini daha da geliştirdi: “Bu iş için çoktan bir örgüt kurabilirlerdi; sihirbazlar gibi, bir sendika kurabilirlerdi.” Tekniğin geliştirilmesi ve değerlendirilmesi için kurulmuş bir birlik, işte onlarda eksik olan buydu. Bir genel kurul, bir<a id="GBS.0168.01"/> onur kurulu, gelenekleri ve kitaplığıyla... Tabii teknik ve öğretici filmler için bir de sinema salonu; filmlerdeki önemli kısımlar yavaş çekimle gösterilecek... Her teknik yenilik filme alınacak, teorisi plaklar vasıtasıyla anlatılacak ve, ve plağın üzerinde icat edenin adı yazılı olacak, bunlar sınıf sınıf ayrılacak tabii; mesela, sergi yoluyla hırsızlık, 1673 sayı numarasıyla ya da “Serguine<a id="GBS.0168.02"/> yöntemi” adıyla kataloğa geçirilecekti. Buna “Kristof Kolomb’un yumurtası” adı da verilebilirdi. (Çünkü bu çok, çok kolay bir yöntem ama akıl etmek gerek.) Boris küçük bir öğretici filme hayır demezdi herhalde. “Ama dur! Bedava tarafından hırsızlık psikolojisi dersleri de vermek gerek!” Onun yöntemi tamamen bu psikolojiye dayanıyordu. Tek katlı, asma kabağı renginde bir kahvehane görerek gülümsedi<a id="GBS.0168.03"/> ve birden Orléans Caddesi’nde olduğunu fark etti. Orléans Caddesi’nde, akşam saat yedi ile yedi buçuk arası insanların bu kadar sevimli olmaları şaşılacak şeydi. Bu, biraz da ışıktan oluyordu herhalde; kırmızımsı, saydam bir tül gibiydi ışık. Sonra, Paris’in bir ucunda, ta kapıya yakın olduğunu hissetmek çok hoştu, yollar ayaklarınızın altında kentin ortasına, ticaretin kaynadığı eski sokaklara doğru<a id="GBS.0168.04"/> akıyordu; Paris Hali’ne, Saint-Antoine’ın karanlık yüzlü kaldırımlarına. İnsan kendini uzak mahallelerin ve akşam saatlerinin yumuşak, kutsal yalnızlığı içinde, gurbette sanıyordu. İnsanların sokağa, bir arada olabilmek için çıktıklarını sanırdınız; birbirlerine çarpıp ittikleri zaman kızmıyorlardı, hatta, sanki bundan hoşlanıyorlardı. Sonra, vitrinlere çocuksu bir saflıkla ve ilgisizce, bakıyorlardı.<a id="GBS.0168.05"/> Saint-Michel Bulvarı’nda da insanlar vitrinlere bakarlar ama satın almak niyetiyle. Boris heyecanla, “Her akşam buraya geleceğim,” diye karar verdi. Sonra, gelecek yaz, şu 48 devrimini çağrıştıran ve ikiz kardeşlere benzeyen üç katlı evlerden birinde bir oda tutacaktı. Ama bu pencereler hep böyle daracık idiyse, kadınlar sokağa, askerlerin başına attıkları koca somyaları bu pencerelerden<a id="GBS.0169.01"/> dışarı nasıl çıkarabildiler acaba? “Pencerelerin çevresi, isten simsiyah olmuştu, bir yangının alevleri bunları yalamış, karartmış sanırdınız. Bu soluk, kirli duvarlardaki siyah delikler hiç de hüzünlü değildi, masmavi bir gökyüzünde fırtınadan artakalmış siyah bulut parçalarına benziyordu. Pencerelere bakıyorum, şu küçük kahvehanenin çatı katına çıkabilseydim, orada, odaların ucunda, ince uzun göller<a id="GBS.0169.02"/> gibi parlayan aynalarıyla dolaplar görecektim; kalabalık benim içimden gelip geçiyor; ben, neden bilmem, muhafız kıtalarını, Kraliyet Sarayı’nın altın yaldızlı parmaklıklarını, 14 Temmuz’u düşünüyorum.” Sonra birden, “O komünist herifin Mathieu’nün evinde ne işi vardı?” diye düşündü. Boris komünistleri sevmezdi, ona göre çok suratsızdılar komünistler. Hele o Brunet, gören papa sanırdı. Boris,<a id="GBS.0169.03"/> “Beni sepetledi,” diye düşündü. Alayla, “Beni resmen sepetledi herif,” diye söylendi. Ve birden kötü olma arzusu onu kavradı, beynine takılıveren küçük ve hızlı bir vida gibi. “Belki Mathieu baştan sona yanıldığını anladı,” diye düşündü, “anladı ve şimdi Komünist Parti’ye girmek istiyor.” Bir an, böylesine bir değişmenin hesaplanamayacak sonuçlarını düşünerek eğlendi. Ama hemen ardından ani bir<a id="GBS.0169.04"/> korkuya kapıldı ve durdu. Hayır, Mathieu aldanmamıştı kuşkusuz; bu çok ağır, korkulu bir şey olurdu, hele şimdi, tam Boris gerçeği anlamışken –Boris’ in felsefe kurlarındayken komünizme büyük sevgisi vardı– Mathieu gerçek özgürlüğün ne olduğunu anlatarak onu bu rüyadan uyandırmıştı. Genç adam hemen anlamıştı: İnsanların, her istediklerini yapabilmek gibi bir görevleri vardı; her istediklerini yapmak,<a id="GBS.0169.05"/> keyifleri nasıl isterse öyle düşünmek, yalnızca kendilerine karşı sorumlu olmak ve bütün düşündüklerini ve var olan her şeyi, her an, yeniden söz konusu etmek, tartışabilmek. Boris yaşamını bunun üzerine kurmuştu ve büyük bir titizlikle özgürdü. Hele insanları her an yeniden tartıyordu, Mathieu ve İviç’ten gayrı... Bu ikisi için düşünmek gerekmezdi, çünkü onların kusursuzluğunu baştan kabul etmişti.<a id="GBS.0170.01"/> Özgürlüğe gelince; onu da çok düşünmeye gelmezdi, çünkü o zaman insan özgürlüğünü kaybederdi. Boris şaşkın bir tavırla alnını kaşıdı ve bu her şeyi yıkma hevesindeki dalgaların böyle ara sıra beyninde kabarıvermesinin nedenini düşünmeye çalıştı. Alaylı bir şaşkınlıkla, “Belki de için için çok kuşkucu bir karakterim var,” diye düşündü. Çünkü nihayet, soğukkanlılıkla düşünürse insan, Mathieu’nün<a id="GBS.0170.02"/> aldanmamış olduğunu görürdü, bu olacak şey değildi: Mathieu aldanacak adam mıydı? Boris yeniden keyiflendi ve çantayı elinde sallamaya başladı. Kendi kendine, çok kuşkucu olmanın ahlaka aykırı bir şey olup olmadığını soruyordu; bunu olabiliri ve olmayabiliriyle düşünmeye çalıştı ama sonra araştırmalarını daha ileri götürmeye gerek görmedi: Mathieu’ye sorardı bunu. Boris, onun yaşında olanların<a id="GBS.0170.03"/> kendi düşüncelerine çok fazla bel bağlamalarını, önem vermelerini yadırgardı. Sorbonne’da o gözlüklü, kekremsi, içi boş, École Normale ukalalarından çok görmüştü; bunların yedekte daima bir teorileri bulunurdu; şöyle ya da böyle ama sonunda kesinlikle şapa otururlardı; hem sonra, her zaman ahmakça olmasalar bile bu teoriler daima iç sıkıcıydı. Boris’in en korktuğu şey, gülünç düşmekti; şapa oturmaktansa<a id="GBS.0170.04"/> susmayı, boş kafalı görünmeyi yeğlerdi. Bu ona çok daha az ayıp geliyordu. İleride ama çok sonra bu iş elbet değişecekti; ama şimdilik o bunu, mesleği düşünmek olan Mathieu’ye bırakıyordu. Hem Mathieu’ nün düşünmeye başlaması onun pek hoşuna giderdi: Mathieu kızarır, parmaklarına bakmaya başlar, biraz tekler; ama bu, namuslu ve güzel bir çalışmadır. Bazen, istemediği halde Boris’in de aklına<a id="GBS.0170.05"/> bir şeyler geldiği olur, Mathieu bunu fark etmesin diye elinden geleni yapar, ama hayvan herif hemen anlar, “Senin kafanın içinde bir şey var,” diye başlayan sorularının ardı gelmezdi. Boris için bu bir işkenceydi, sözü değiştirmeye çalışır ama beceremezdi; Mathieu bir konuya yapıştı mı, kene gibiydi. Boris pes eder, sonra gözlerini iki ayağının arasına diker, hele Mathieu’nün, sanki Boris dâhice<a id="GBS.0171.01"/> bir fikir bulmakla övünmüş gibi, “Tümüyle aptalca, kafanızda beyin yerine et parçası mı var?” demesi pek gücüne giderdi. Keyiflenerek, “Hayvan!” diye tekrarladı. Şık bir eczanenin kırmızı, parlak duvarı önünde durdu ve kendi hayalini tarafsızlıkla seyretti. “Ben alçakgönüllüyüm be!” diye düşündü. Kendini sevimli bulmuştu. Otomatik baskülde, dünden beri kilo almış mıyım, diye tartıldı. Kırmızı bir<a id="GBS.0171.02"/> ampul yandı, makine işledi ve Boris’in eline bir karton parçası tutuşturdu: Elli yedi buçuk kilo. Bir an şaşaladı: “Beş yüz gram almışım,” diye düşündü. Ama elinde çantasını fark edince ferahladı. Baskülden indi ve yürüdü. Bir metre yetmiş üç boya elli yedi kilo, hiç fena değil. Boris pek keyifli bir günündeydi, içi ona kadife kaplıymış gibi geliyordu. Sonra dışında, ağır ağır kararan, kızıllaşan<a id="GBS.0171.03"/> ışığı ve pişmanlık dolu kokularıyla içine işleyerek ona sürtünen şu bayatlamış günün melankolisi vardı. Şu biten gün, solgun bir göğün altında onu yalnız bırakarak çekilen bu tropik denizi, bu da bir duraktı, küçücük bir uğrak. Gece olacaktı. Sumatra’ya gidecekti; Mathieu’yü görecek, İviç’i görecek, dans edecekti. Sonra tam gündüzle gecenin kavuştuğu sırada yapılacak o marifet, o büyük iş vardı.<a id="GBS.0171.04"/> Boris davrandı ve adımlarını sıklaştırdı: İşi biraz daha sıkı tutmak gerekiyordu. Hiç renk vermeyen, ağırbaşlı bir tavırla kitapları karıştıran ve özel dedektiflerden başka bir şey olmayan o herifler yüzünden. Garbure Kitabevi bu çeşit altı dedektif çalıştırıyordu. Picard jeoloji sınavında çaktığı zaman, evden harçlığını kestikleri için üç gün bu işte çalışmak zorunda kalmış ama sonra tiksinerek<a id="GBS.0171.05"/> vazgeçmişti; Boris de durumu Picard’dan öğrenmişti. Picard’ın anlattığına göre, görevi yalnızca gözcülük etmek değildi; ona, en umulmadık müşteriyi bile gözlemesini, mesela, tek gözlüklü, saf ve çekingen tiplerden biri kitap raflarına sokulur sokulmaz üzerine atılmasını ve garibi cebine bir kitap sokmakla suçlamasını emretmişlerdi. Tabii zavallılar neye uğradıklarını şaşırıyor, sonra uzun bir koridorun<a id="GBS.0172.01"/> dibindeki loş yazıhaneye götürülüyor ve orada, polise verilme tehdidiyle ve zorla yüz frankları kesiliyordu. Boris keyiflenmişti: Hepsinin öcünü alacaktı; hem de onu yakalayamayacaklardı. Heriflerin çoğu kendilerini savunmayı bilmez, diye düşündü; zaten kitap aşıran yüz kişiden sekseni bu işi hazırlıksız yapar. O hazırlıksız değildi; evet, her şeyi bilmiyordu ama bildiklerini metotlu bir çalışmayla<a id="GBS.0172.02"/> öğrenmişti. Zira kafasıyla yaşayan bir insanın, gerçekle bağını koparmamak için bir el işini de benimsemesi gerektiğini, her zaman düşünmüştü. Bugüne kadar uğraşlarından elle tutulur bir yarar sağlamış değildi: On yedi diş fırçası, yirmi kadar tütün tablası, bir pusula, bir maşa ve bir çorap yumurtasını başarı sayamazdı. Onun her işte üzerinde durduğu teknik güçlükler oluyordu. Örneğin, geçen<a id="GBS.0172.03"/> haftaki gibi, eczacının gözleri önünde küçük bir regliz kutusunu yürütmek, tenha bir mağazada maroken cüzdan aşırmaktan daha değerliydi. Hırsızlıktan elde edilen çıkarın önemli yanı, maddi olanı değildi; Boris eski Ispartalılara yürekten hak veriyordu, bu bir tehlike idmanıydı. Hani o insana öldüresiye zevk veren an yok mu; hani beşe kadar içimden sayacağım, beşe geldiğim zaman diş fırçası cebimde<a id="GBS.0172.04"/> olmalı dediği an, o an insan güç nefes alır ama kendini şaşırtıcı bir aydınlık ve güçlülük içinde bulurdu. Gülümsedi: İlk defa prensiplerinden ayrılıyordu, ilk defa çıkar düşüncesiyle bir şey çalacaktı; en geç yarım saat sonra o mücevher, o vazgeçilmez hazine onun olacaktı. “Beş yüz yıl önce yaşasaydım buna hazine demezdim, onların diliyle, <em>Thesaurus</em>, derdim,” diye tekrarladı. Bu kelimeyi seviyordu,<a id="GBS.0172.05"/> çünkü ona ortaçağı, Abaelardus’u, Faust’u ve Paris Ulusal Ortaçağ Müzesi’nde gördüğü bekâret kemerlerini hatırlatıyordu. “O artık benim olacak; günün her saatinde, istediğim an ona bakabileceğim.” Oysa şimdiye kadar onu rafın üzerinde karıştırmakla yetiniyordu, üstelik sayfaları da kesik değildi; çoğu zaman ondan ancak bölük pörçük bir şeyler öğrenebiliyordu. Gece onu başucundaki masanın üzerine<a id="GBS.0173.01"/> koyacak ve sabah gözünü açar açmaz ilk işi ona bakmak olacaktı. Birden can sıkıntısıyla, “Ama, olmaz ki,” diye düşündü. “Gece Lola’da kalacağım.” Her neyse, onu Sorbonne’daki kitaplığa götürecek ve çalışmalarına ara verdikçe gidip karıştıracaktı. Kendi kendine, günde en az bir, hatta iki deyim öğreneceğine söz vermişti; altı ayda bu, üç kere altı on sekiz, ikiyle çarparsan üç yüz altmış eder,<a id="GBS.0173.02"/> bunu şimdi zaten bildiği beş altı yüz kelimeye eklersen, eh bini bulur, bu da orta karar ama iyi bir dil bilgisi sayılırdı. Raspail Bulvarı’nı geçti ve içinde hafif bir hoşnutsuzlukla Denfert-Rochereau Sokağı’na saptı. Denfert-Rochereau Sokağı içini sıkıyordu; belki kestane ağaçları yüzünden... Ama nedeni ne olursa olsun, bu ölü bir sokaktı; hele o kurutemizleyici dükkânı, siyah duvarları ve bir<a id="GBS.0173.03"/> kafatasından yüzülmüş gibi sarkan, sallanan kan rengi perdeleriyle sinir bozan dükkân... Boris geçerken temizleyicinin dükkânına bakarak gülümsedi, sonra sokağın sarışın ve ağırbaşlı sessizliğine daldı. Sokak mı? Yok canım, bu, iki tarafında evler sıralanan bir deliktir. “Ama altından metro geçiyor,” diye düşündü, Boris ve bu düşünceyle biraz rahatladı, birkaç dakika incecik bir zift kabuk üzerinde<a id="GBS.0173.04"/> yürüdüğünü tasarladı, neredeyse çökecek, içine gömülecekti. “Bunu Mathieu’ye anlatmalı,” diye mırıldandı. “Ağzının suyu akar keratanın.” Hayır! Birden yüzüne kan çıktı, ona bir şey anlatmayacaktı. İviç’e evet: İviç onu anlıyordu, eğer kendisi çalmıyorsa bu, beceriksiz oluşundandı. Olayı, korkudan öldürmek için, Lola’ya da anlatacaktı. Oysa Mathieu onun bu küçük hırsızlıkları için ne düşündüğünü<a id="GBS.0173.05"/> açık açık söylemiyordu. Boris anlattığı zaman, hoş görür bir gülümsemeyle alay ediyordu; ama Boris onun gerçekten hoş gördüğüne inanmıyor, Mathieu’nün ona bu konuda neler söyleyebileceğini düşünüyordu. Lola, o, deli oluyordu; kendi de açgözlü olduğu halde bunu aklı almıyordu; ama bu da çok doğaldı, onun böyle incelikleri anlaması çok zordu çünkü. Boris’e, “Sen kendi ananı bile soyarsın, bir gün beni<a id="GBS.0174.01"/> de soyup dımdızlak bırakacaksın herhalde,” diyordu. Boris, “Eh,” diyordu, “fırsat bulsam, yaparım.” Ama kuşkusuz bu aynı şey değildi, kendi insanlarına yapmazdı bunu: Bu çok kolaydı, fazla kolaydı, Lola’ya sırf canı sıkıldığı için öyle söylüyordu, kadının her sözü kendine getirmesi sinirine dokunuyordu. Ama Mathieu... Mathieu’yü anlayamıyordu. Mathieu’nün, kurallara uygun olarak yapıldığı zaman<a id="GBS.0174.02"/> hırsızlık için söyleyeceği sözü olmaması gerekmez miydi? Mathieu’nün böyle sessiz ve alay edercesine kendisini ayıpladığını düşünmek, Boris’in keyfini kaçırdı, sonra başını sallayarak, “Ne boktan iş!” diye söylendi. Üç yıl sonra, beş yıl sonra onun kendi fikirleri olacak, Mathieu’nün düşünceleri ona eskimiş, modası geçmiş ve pek dokunaklı şeyler gelecekti; o artık kendi kendini tartışabilecek ve<a id="GBS.0174.03"/> kendi hakkındaki hükmü kendi verecekti: “Belki de o zaman birbirimizi görmeyiz bile.” Boris o günün gelmesini hiç istemiyordu, bu durumda çok mutluydu; ama akıllıydı da ve bunun kaçınılmaz bir gerçek olduğunu biliyordu. Değişecekti, değişmek zorundaydı; değişecek ve ardında bir sürü şey, bir sürü insan bırakacaktı; ama daha vakit gelmemişti. Mathieu bu yolda bir uğraktı, tıpkı Lola gibi, Boris’in<a id="GBS.0174.04"/> ona büyük bir coşkunlukla hayran olduğu anlarda bile bu heyecanda, onun Mathieu’ye köle olmaksızın hayranlık duyabilmesini sağlayan geçici bir şey vardı. Mathieu bir insanın olabileceği kadar “iyi”ydi ama Boris’le birlikte değişemezdi; daha doğrusu hiç değişemezdi, çünkü o kusursuzdu. Bu düşünceler Boris’in içini karartmıştı. Edmond-Rostand Meydanı’na sapınca sevindi: Bu meydanı geçmek, kocaman hindiler<a id="GBS.0174.05"/> gibi üstünüze üstünüze gelen ve aralarından şöylece gövdenizi bir yana eğerek, ustalıkla sıyrılmanız gereken otobüslerle eğlenceli bir serüven olurdu. “İster misin tam bugün kitabı kaldırmış olsunlar?” Monsieur le Prince Sokağı ile Saint-Michel Bulvarı’nın köşesinde bir an duraladı: Sabırsızlığını frenlemek istiyordu, böyle heyecan ve umutla kıpkırmızı, aç kurtlar gibi gözleri parlayarak gitmek<a id="GBS.0175.01"/> olmazdı. Prensip olarak serinkanlı hareket etmeyi severdi. Kendini şemsiye ve bıçak satan bir dükkânın önünde durmaya zorladı, metotlu bir dikkatle vitrindeki eşyayı teker teker gözden geçirmeye başladı, saatler, küçücük, yeşil, kırmızı, parlak renkli kadın şemsiyeleri, buldog kafası biçiminde fildişi saplarıyla erkek şemsiyeleri, bütün bu eşya insanı ağlatacak kadar suratsız ve neşesizdi, üstelik<a id="GBS.0175.02"/> Boris’in bunları satın almaya gelen ihtiyarları düşünmesine yol açıyordu. Soğuk ve sevimsiz düşüncelere dalmak üzereydi ki birden, vitrinde gördüğü bir şey onu yeniden heyecanlandırdı, “Ne güzel!” diye mırıldandı, elleri titriyordu. Bu bir hançerdi, ortası hafif oluklu, uzun, enli bıçağı ve siyah boynuz sapıyla tam bir hançer, üç-beş günlük bir hilal kadar zarifti, bıçağın üzerinde iki küçük<a id="GBS.0175.03"/> pas lekesi vardı ki kan lekesine benziyordu. Boris, kalbi tutkuyla burkularak, “Ah!” diye inledi. Bıçak, iki şemsiyenin arasında, cilalı bir tepsi üzerinde duruyordu. Boris uzun uzun baktı ve çevresinde dünya ağır ağır renk değiştirdi; bu hançerin soğuk parıltısıyla parlamayan her şey gözünde bütün değerini kaybetti. Her şeyi yüzüstü bırakmak, şu dükkâna girmek, bıçağı satın alıp gözünün görebildiği<a id="GBS.0175.04"/> yere kadar kaçıp gitmek. Bir hırsız gibi, hançeri göğsüne bastırarak. “Picard bana onu atmayı da öğretir,” diye düşündü. Ama görev duygusu bütün ağırlığıyla bu düşünceleri bastırdı: “Birazdan. Birazdan alırım, iş iyi giderse, kendime armağan ederim bunu...”</p>
			<p>Garbure Kitabevi, Vaugirard Sokağı ile Saint-Michel Bulvarı’nın köşesindeydi ve –ki bu nokta Boris için çok önemliydi– her iki sokağa<a id="GBS.0175.05"/> birer kapısı vardı. Dükkânın önüne ince uzun masalar konmuş ve üzerine çoğu ucuz şeyler olan bir sürü kitap yığılmıştı. Boris gözucuyla her zaman oralarda dolaşan ve dedektif olmasından kuşkulandığı kırmızı bıyıklı adamı gördü. Sonra üçüncü masaya yaklaştı; oradaydı: Kitap iri, kocaman, orada duruyordu. O kadar iri ve kocamandı ki, Boris bir an umutsuzluğa kapıldı, yedi yüz sayfa, üzeri nakışlı, pürtüklü,<a id="GBS.0176.01"/> her biri parmak kalınlığında yedi yüz sayfa. Bunu çantaya sokmak gerek, diye düşündü ve dermanı kesildi. Ama cesaretinin tazelenmesi için ciltli kapağın üzerinde uslu uslu parlayan altın yaldızlı harfleri görmesi yetti: “Tarihî ve etimolojik sokak lehçeleri ve argo deyimleri kılavuzu. On dördüncü yüzyıldan çağımıza kadar.” Boris kendinden geçmişçesine: “Tarihî...” diye tekrarladı. Ona bağlılığını<a id="GBS.0176.02"/> perçinlemek ister gibi parmakuçlarıyla tanıdık hareketler yaparak cildi okşadı. Hayranlıkla, “Bu bir kitap değil,” diye düşündü, “bir kıymetli eşya, bir antika.” Şimdi kırmızı bıyıklı adam hemen ardında durmuş onu gözlüyordu kesinlikle. Komediye başlama vakti gelmişti, kitabı karıştıracak, bir türlü karar veremeyen bir enayi gibi sağa sola bakınacak ve bekleyecekti. Boris kitabı açtı ve rasgele<a id="GBS.0176.03"/> okumaya başladı: “Tek kürek alabanda yapmak. (Bugün de bazı bölgelerde kullanılır): Mastürbasyon yapmak.  Tek bacak: ibne, ahlaksız genç. Örnek: Bırak, tek bacağın biridir o!”</p>
			<p>Sonraki sayfalar kesilmemişti. Boris okumaktan vazgeçti ve kendi kendine gülmeye başladı, zevkle, “Tek kürek alabanda!” diye tekrarladı. Sonra birden ciddileşti ve içinden saymaya başladı: “Bir! İki! Üç! Dört! Beş!”<a id="GBS.0176.04"/> Kalbi müthiş bir heyecanla çarpmaya başlamıştı.</p>
			<p>Omzuna bir el dokundu. Boris, “Tamam,” diye düşündü. “Oldu! Ama biraz erken davrandılar, şimdi beni suçlamalarına imkân yok.”</p>
			<p>Serinkanlılıkla, ağır ağır döndü: Daniel Sereno’ydu, Mathieu’ nün arkadaşlarından biri. Boris onu iki üç kez görmüştü, çok beğeniyordu onu; şimdi, şimdi öküz gibi bakıyordu Boris’e.</p>
			<p>Sereno, “<em>Bonjour,</em>” dedi, “ne<a id="GBS.0176.05"/> okuyorsunuz böyle? Kendinizden geçmişsiniz.”</p>
			<p>Hiç de öküz gibi bakmıyordu ama gene de ondan sakınmak gerekti; doğrusunu ararsan çok fazla yumuşak görünüyordu, bir halt karıştırmaya hazırlanıyordu herhalde. Sonra, Boris’i tam şu argo sözlüğü karıştırırken yakalamıştı, bu kesinlikle Mathieu’nün kulağına gidecekti ve o kim bilir nasıl işletecekti Boris’i.</p>
			<p>Sıkılgan bir gülümsemeyle, “Geçerken<a id="GBS.0177.01"/> uğradım,” dedi.</p>
			<p>Sereno da gülümsedi, sözlüğü aldı ve ta gözlerine kadar kaldırdı, miyoptu anlaşılan. Boris onun rahatlığına hayran oldu, burada kitapları karıştıranlar, dedektif korkusundan kitapları ellerine alamazlar, masanın üzerindeyken bakmayı yeğlerdi, Sereno’nun kendisinde her şeyi yapmaya hak bulduğu belliydi. Boris ilgisiz görünmeye çalışarak boğuk bir sesle, “Acayip bir kitap...”<a id="GBS.0177.02"/> dedi.</p>
			<p>Sereno yanıt vermedi, okumaya dalmış görünüyordu. Boris sinirlendi ve Daniel’e dikkatli, inceleyen gözlerle baktı. Ama dürüstlükle, Sereno’nun gerçekten çok zarif olduğunu kabul etmek zorunda kaldı. Bu biraz pembemsi tüvit giyside, bu yün gömlekte ve bu sarı kravatta Boris’i şaşırtan bir hesaplı küstahlık vardı. Boris gösterişsiz ve biraz ihmal edilmiş zannını veren giysileri severdi.<a id="GBS.0177.03"/> Ama ne olursa olsun, kıyafet bütünüyle kusursuzdu, tereyağı kadar yumuşak ve tazeydi. Sereno bir kahkaha attı. Gülüşü sıcak ve tatlıydı, gülerken ağzını kocaman açtığı için Boris’in hoşuna gitti.</p>
			<p>Sereno, “Tek bacak ha!” diye gülüyordu. “İlk kez duyuyorum, fena değil, sırası geldikçe kullanmalı bunu.”</p>
			<p>Kitabı masanın üzerine bıraktı.</p>
			<p>“Siz tek bacak mısınız, Serguine?” diye sordu.</p>
			<p><a id="GBS.0177.04"/>Boris, dili tutulmuş, kekeledi:</p>
			<p>“Ben...”</p>
			<p>Sereno, “Niye kızardınız,” dedi. –Boris kanının yüzüne hücum ettiğini duydu.– “Bunu laf olsun diye sordum. Ben tek bacakları görür görmez tanırım. –Bu deyimden hoşlandığı belliydi.– Hareketlerinde öyle gevşek bir yuvarlaklık vardır ki insanı aldatmaz. Oysa siz, sizi deminden beri seyrediyorum; hayran oldum, hareketleriniz heyecanlı ve zarif ama hiç<a id="GBS.0177.05"/> yuvarlak değil, aksine köşeli. Çok becerikli bir insansınız sanırım.”</p>
			<p>Boris, Daniel’i dikkatle dinliyordu: Birinin sizi kendi gözleriyle gördüğü gibi anlatması her zaman meraklı bir şeydir. Sonra Daniel’ in çok tatlı bir bas sesi vardı. Örneğin, gözleri insanı şaşırtıyordu: İlk bakışta insan onları sevecenlikle pırıl pırıl sanıyordu, sonra, daha dikkatle bakıldığı zaman bu bakışlarda sert,<a id="GBS.0178.01"/> acımasız, hatta delice bir şeyler keşfediyordu. Boris, “Bana bir oyun oynamaya hazırlanıyor,” diye düşündü ve tetikte, bekledi. Sereno’ya “köşeli hareketler” derken ne demek istediğini sormak istiyordu, göze alamadı, ne kadar az konuşursa o kadar iyi olacağını düşündü, sonra, bu ısrarlı bakışların içini tuhaf ve dağınık bir yumuşaklıkla ısıttığını duydu, bu baş döndürücü yumuşaklığı dağıtmak, yok<a id="GBS.0178.02"/> etmek için silkinmek, doğrulmak istiyordu. Başını çevirdi ve gergin bir sessizlik oldu. Boris, “Benim bir sersem olduğuma karar verecek,” diye düşündü.</p>
			<p>Daniel, “Felsefe mi okuyorsunuz?” diye sordu.</p>
			<p>Boris, acele, “Evet, felsefe,” diye yanıt verdi.</p>
			<p>Sessizliği bozmak için bir konu bulunduğuna sevinmişti. Ama tam o anda Sorbonne’un saati çaldı, bir kere vurmuştu; Boris birden korkuyla<a id="GBS.0178.03"/> donup kaldı, kaygıyla, “Sekizi çeyrek geçiyor,” diye düşündü. “Hemen çıkıp gitmezse, işi bok ettik demektir.” Garbure Kitabevi sekiz buçukta kapanıyordu. Daniel’in öyle hemen gitmeye niyeti olmadığı belliydi. Gülümseyerek, “Felsefeden hiçbir şey anlamadığımı itiraf ederim,” dedi. “Siz, siz tabii anlıyorsunuz...”</p>
			<p>Boris, kıvranarak, “Bilmem, eh biraz...” dedi.</p>
			<p>“Terbiyesizlik ediyorum ama,”<a id="GBS.0178.04"/> diye düşündü, “o da ne diye gitmiyor?” Mathieu söylemişti; Daniel daima gelmemesi gereken zamanda ortaya çıkardı, bu da onun o acayip karakterinin bir görüntüsüydü.</p>
			<p>Daniel, “Anladığıma göre siz seviyorsunuz ama,” dedi.</p>
			<p>Boris, “Evet,” dedi, ikinci kez yüzünün kızardığını hissediyordu. Duygularından söz etmeyi hiç sevmezdi: Bunu ayıp, ahlaka aykırı buluyordu. Daniel’in de bunu fark ettiğini<a id="GBS.0178.05"/> anlamıştı; fark etmişti ve özellikle saygısızca hareket ediyordu. Daniel ona içine işleyen bir dikkatle baktı:</p>
			<p>“Neden?”</p>
			<p>“Bilmem.”</p>
			<p>Gerçekti: Bilmiyordu. Ama buna karşın çok seviyordu. Hatta Kant’ı bile.</p>
			<p>Daniel gülümsedi, “Hiç olmazsa,” dedi, “kafanızla sevmediğiniz belli oluyor.”</p>
			<p>Boris isyanla dikleşti ve Daniel aceleyle, “Şaka ediyorum,” dedi. Gerçekten, sizi şanslı buluyorum.<a id="GBS.0179.01"/> Ben, birçokları gibi debelendim ama bana sevdirmeyi bilemediler... Öyle sanıyorum ki, beni soğutan Delarue oldu: Bana göre çok dolu o! Bazı ona bir şeyler sorduğum oldu; ama o anlatmaya başlayınca ben onu dinleyemez hale geldim, öyle ki, kendi sorumu bile anlamaz oldum.”</p>
			<p>Boris bu sözlerdeki kötü niyetli alaydan rahatsız olmuştu; hatta, Daniel’in, sonradan ona anlatıp eğlenmek zevki için kendisini<a id="GBS.0179.02"/> Mathieu’yü kötülemeye zorladığından kuşkulandı. Daniel’e, bu kadar sistemli şekilde kaba ve kötü olabildiği için bir an hayranlık duydu, ama hemen ardından isyan etti ve kuru bir sesle, “Mathieu çok iyi anlatır,” dedi.</p>
			<p>Bu kez Daniel kahkahayla güldü ve Boris dudaklarını ısırdı.</p>
			<p>“Bundan kuşku duymak aklımın ucundan geçmez. Ne var ki biz onunla çok eski arkadaşız, onun öğretici niteliklerini<a id="GBS.0179.03"/> genç arkadaşlarına sakladığını sanıyorum. O müritlerini prensip olarak öğrencileri arasından seçer.”</p>
			<p>Boris, “Ben onun müridi değilim,” dedi.</p>
			<p>Daniel, “Sizi düşünerek söylemedim,” dedi. “Sizde bir mürit havası yok zaten. Ben Hourtiguère’i kastediyorum, o geçen yıl Çinhindi’ne giden uzun boylu, sarışın oğlanı. Adını duymuş olacaksınız, müthiş bir şeydi, her dakika birlikteydiler.”</p>
			<p>Boris<a id="GBS.0179.04"/> yumruğun tam yerine oturduğunu itiraf etmek zorunda kaldı ve Daniel’e bir kere daha hayran oldu; onun suratını bir vuruşta dağıtmayı ne kadar isterdi.</p>
			<p>“Mathieu bana anlattı,” dedi.</p>
			<p>Mathieu’nün kendinden önce tanımış olduğu o Hourtiguère denilen heriften nefret ediyordu. Boris, Mathieu’yü görmeye Dôme’a gittiği günler bazı onu çok heyecanlı ve dolu bulurdu, Mathieu her seferinde, “Bunu<a id="GBS.0179.05"/> Hourtiguère’e yazmalıyım,” derdi. Sonra, gurbetten memlekete mektup yazan bir asker gibi uzun uzun, hayal görürcesine düşünür, dolmakaleminin ucuyla, beyaz kâğıdın üstüne, havada daireler çizerdi. Boris yanına oturur çalışmaya başlardı, ama o sırada ondan nefret ederdi. Hourtiguère’i kıskanmıyordu tabii. Aksine içinde ona tiksintiyle karışık bir acıma duyuyordu. (Zaten onun hakkında bir şey bildiği<a id="GBS.0180.01"/> de yoktu, yalnızca golf pantolonlu çirkin, iri bir genç adam olarak göründüğü bir fotoğrafını ve hâlâ Mathieu’nün masasında duran ve çekilmez bir aptallıktan başka bir şey olmayan bir araştırma yazısını görmüştü.) Ama ileride, birkaç yıl sonra, Mathieu’nün kendisine de, o budalaya gösterdiğine benzer bir dostlukla bağlanmaması için dünyada razı olmayacağı şey yoktu. Günün birinde onun genç bir felsefe<a id="GBS.0180.02"/> öğrencisine önemli ve keyifsiz bir tavırla, “Ya! Bugün oturup Serguine’e mektup yazmam gerek!” diyeceğini bilse, daha şimdiden onun yüzünü görmemeye razı olur, selamı sabahı keserdi. Mathieu’nün kendi yaşamında bir uğrak olduğunu –bu bile ona acı veriyordu– ister istemez kabul etmişti; ama kendisinin Mathieu için yalnızca bir uğrak olabileceği düşüncesine katlanamazdı.</p>
			<p>Daniel demir atmış görünüyordu.<a id="GBS.0180.03"/> Rahat ve gevşek bir tavırla ellerini masaya dayamıştı.</p>
			<p>“Felsefe konusunda bu kadar cahil olduğum için çoğu zaman utanırım,” dedi. “Bu işi iyi anlamış olanlar bundan kendilerine büyük bir mutluluk payı çıkarıyorlar.”</p>
			<p>Boris yanıt vermedi.</p>
			<p>Daniel, “Bana yol gösterecek biri gerekti,” dedi. “Sizin gibi mesela... Çok bilgiç, çok iddialı olmayan, ama işi ciddiye alan birisi.”</p>
			<p>Sonra aklına<a id="GBS.0180.04"/> çok hoş bir şey gelmiş gibi güldü.</p>
			<p>“Bakın hele, sizden felsefe dersi alsam çok eğlenceli olur.”</p>
			<p>Boris ona dikkatle baktı. Bu da bir tuzaktı herhalde. Kendisinden çok daha zeki olduğundan ve bir alay şaşırtıcı sorular soracağından şüphe etmediği Daniel’e ders verebileceğini aklı kesmiyordu. Utançtan ölürdü herhalde. Serinkanlı bir hükümle saatin sekizi yirmi beş geçtiğini düşündü. Daniel<a id="GBS.0180.05"/> hâlâ gülümsüyordu, fikrinden pek memnun kalmış gibiydi. Ama gözleri acayipti. Boris ona bakarken rahatsızlık duyuyordu.</p>
			<p>Daniel, “Çok tembelim ben,” dedi, “biliyor musunuz? Bana sert davranmak gerekir...”</p>
			<p>Boris kendini tutamadı ve güldü, açıkça itiraf etti: </p>
			<p>“Ben hiç sanmıyorum ki size...”</p>
			<p>“Evet evet,” dedi Daniel. “Ben bunun olabileceğine inanıyorum.”</p>
			<p>“Beni utandırırsınız siz,”<a id="GBS.0181.01"/> dedi Boris.</p>
			<p>Daniel omuz silkti:</p>
			<p>“Yok canım!.. Durun, bir dakika gelebilir misiniz benimle? Karşıda, Harcourt’ta oturup iki kadeh içelim, o arada projemizi konuşuruz.”</p>
			<p>“Projemiz...” Boris kaygılı gözlerle Garbure Kitabevi memurlarından birinin kitapları üst üste koyarak toplayışını takip ediyordu. Aslında Daniel’le birlikle Harcourt’a gitmeyi isterdi: Acayip bir herifti, hem sonra çok<a id="GBS.0181.02"/> da yakışıklıydı, ayrıca onunla konuşmak zevkli olurdu, çünkü işi sıkı tutmak gerekti, insan kendini her an tehlikede hissediyordu.</p>
			<p>Bir an kendi kendisiyle çatıştı, sonra görev duygusu ağır bastı. Pişmanlık ve üzüntüden bozulan sesiyle, “Benim biraz işim vardı...” dedi.</p>
			<p>Daniel’in yüzü hemen değişti.</p>
			<p>“Peki,” dedi, “nasıl isterseniz, sizi rahatsız etmek istemem. Yolunuzdan alıkoyduğum<a id="GBS.0181.03"/> için özür dilerim. Hoşça kalın, Mathieu’ye selam!”</p>
			<p>Hızla döndü ve gitti. Boris huzursuz, “Çok bozuldu,” diye düşündü. Bir an Saint-Michel Bulvarı’ndan yukarı doğru yürüyen Daniel’in geniş omuzlarını seyretti, sonra birden kaybedecek saniyesi olmadığını hatırladı.</p>
			<p>“Bir. İki. Üç. Dört. Beş.”</p>
			<p>Beşte, çok rahat bir hareketle kitabı eline aldı ve gizlenmeye bile gerek görmeden, yürüdü.</p><div style="display:none;"><a id="GBS.0181.04"/></div>
			
			<hr class="h-margin"/>
			<p>Gelişigüzel, gözünün görebildiği yere kaçışan sözcükler kalabalığı; sözcükler kaçıyordu, Daniel ince ve çelimsiz, biraz öne eğik küçük bir bedenden, kestane rengi gözlerden, ciddi ve çok tatlı bir yüzden kaçıyordu; o bir küçük keşişti, bir Rus keşişi, Alyoşa. Ayak sesleri, sözcükler, ayak sesleri beyninin içinde uğulduyordu, bu ayak seslerinden, bu sözcüklerden başka bir şey olmak:<a id="GBS.0181.05"/> “Küçük budala, hakkında yanılmamışım. Annem, tanımadığın insanlarla konuşma diye uyardı, bir şeker almaz mısın küçük kız; annem uyardı... Ha ha! Salağın, beyinsizin biri; bilmem, bilmem, felsefeyi sever misiniz, bilmem, tabii, nereden bilecek kuzucuk! Mathieu sınıfın sultanı, ona mendilini fırlattı, sonra alıp bir kahvehaneye götürdü ve oğlancık hepsini yuttu, krem şantili kahveleri ve teorileri,<a id="GBS.0182.01"/> kurbanlık koyun gibi. Hadi, git, git o ağzı süt kokan kuzular gibi dolaş bakalım; orada boynuna muska takılmış eşek gibi süzülerek bakıyordu; evet, anladım, sana elimi süremem, değil mi, buna layık değilim; sonra ben felsefeden anlamam dediğim zamanki bakışı, sonuna doğru nezaket göstermeye bile davranmadı. Evet! Evet! eminim, –Hourtiguère varken de bundan şüphelenmiştim– onları, Daniel’e dikkat edin,<a id="GBS.0182.02"/> diye uyarıyor.” Daniel gülerek, “Çok iyi, çok iyi,” dedi. “Doğrusu çok güzel bir ders oldu, hem de ucuza geldi doğrusu, beni başından savdığına memnunum; eğer bir delilik edip onunla çok ilgilenmiş ya da içtenliğine inanıp çok konuşmuş olsaydım, bunu yemeyip içmeyip Mathieu’ye yetiştirecekti. Sonra ikisi bir olup beni tiye alacaklardı.” O kadar ani durdu ki, arkası sıra yürüyen bir kadın olanca<a id="GBS.0182.03"/> hızıyla sırtına çarptı ve kısa bir çığlık attı. “Ona benden söz etmiş.” Bu, dayanılmayacak bir şeydi, insanı delirtecek, kudurtacak bir şey; onları Montparnasse’ın o tütün dumanıyla zehirlenmiş, kirli çamaşır kokan kahvehanelerinden birinde, baş başa oturmuş düşünmek; baş başa, rahat, birlikte olmaktan mutlu; oğlan, ağzı bir karış açık, gözleri büyümüş, o kutsal nutuktan tek kelime kaçırmamak için<a id="GBS.0182.04"/> kulak kesilmiş, büyülenmiş gibi Mathieu’ye bakarken gözünün önüne geldi. “Mathieu ona derin, anlamlı bir dikkatle bakıyor, ona, benim karakterimi açıklıyor, aman, insanı gülmekten bayıltır bu.” Daniel, “Gülmekten bayıltır,” diye tekrarladı ve tırnaklarını avuçlarına geçirdi. O yokken, ardından yargılamışlardı, onu sökmüşler, parçalamışlar, didik didik etmişlerdi ve o kendini savunamamıştı bile,<a id="GBS.0182.05"/> her şeyden habersizdi, onlar onu otopsi masasına yatırırken o, her günkü gibi var olmakta devam etmişti; sanki gerçek bir varlığı ve önemi olmayan herhangi bir saydam görüntüymüş, sanki başkaları için biraz yağlanmış bir gövdeden, her gün biraz şişen yanaklardan ve her gün biraz daha solan bir güzel yüzden, belki bir acı gülümsemeden başka bir şey değilmiş gibi. Kim bilir? Hayır, kimse bilmezdi.<a id="GBS.0183.01"/> Daha doğrusu, evet, Bobby bilirdi, Ralph de bilirdi, Mathieu bilmezdi. Bobby iri bir karidesti, o kadar... O bir beyin, bir bilinç değildi, Ours Sokağı, 6 numarada oturuyordu, Ralph’le birlikte. Ah! İnsan bir körler ülkesinde yaşayabilse. Ama o kör değil, bununla da övünür, görmesini bilir o, üstelik gerçek bir psikologdur, beni on beş yıldır tanıdığı ve en yakın arkadaşım olduğu için de kendinde,<a id="GBS.0183.02"/> beni tartışmaya hak görür, çekinmez de; birine rastladı mı, artık ben iki kişi için var olurum, sonra üç kişi için, sonra dokuz, sonra yüz. Daniel, Daniel, zampara Daniel, tefeci Daniel, Daniel... Ahhh! Bir geberip gitse, hayır, gebermez, beyninin orta yerinde benim hakkımda verilmiş hükümlerle, elini kolunu sallayarak dolaşır ve her kendine sokulanı bu hükümlerle zehirler, sonra senin koşman, sağa<a id="GBS.0183.03"/> sola koşman, kazıman, kazıman, silmen, şakır şakır yıkaman gerekir; işte yıkadım, kazıdım, Marcelle’i kemiklerine kadar temizledim. İlk gün bana uzun uzun bakarak elini uzattı. ‘Mathieu bana sizden o kadar çok söz etti ki,’ dedi. Ben de ona baktım, büyülenmiş gibiydim, orada, onun içindeydim, şu etin içinde, şu inatçı alnın ardında, şu gözlerin dibindeydim. Orospu! Ama şimdi Mathieu’nün benim<a id="GBS.0183.04"/> için söylediklerinin tek kelimesine inanmıyor.”</p>
			<p>Kendinden memnun, gülümsedi; bu zaferle o kadar mutluluk duyuyordu ki bir an kendini gözlemeyi unuttu: Sözcük dokusu arasında incecik bir yırtık oldu, yırtık açıldı, genişledi, genişledi, bir sessizlik haline geldi. Sessizlik, ağır ve bomboş. Susmayacaktı, susmaması, konuşması gerekti. Fırtına dinmişti, öfke bocalıyor ve ağır ağır sönüyordu;<a id="GBS.0183.05"/> sessizliğin içinde Boris’in yüzü vardı, Boris’in yüzü, bir yara gibi. O tatlı, karanlık yüz: Onu biraz aydınlatmak için nasıl bir sabır, nasıl bir coşku isterdi. Düşündü: “Ben yapardım bunu...” Daha bu yıl, bugün yapabilirdi. Sonra... Düşündü: “Benim son şansım artık.” Bu onun son şansıydı ve Mathieu onu ilgisiz ve acelesiz savurmuştu. Ralph’ler, Bobby’ler, işte ona bıraktıkları bunlardı. “Onu, o<a id="GBS.0184.01"/> yavrucağı da bir terbiyeli maymun haline getirecek!” Sessizlik içinde yürüyordu, ayak sesleri yapayalnız, beyninin içinde çınlıyordu, sanki sabah çok erken, bomboş bir yolda yürür gibi. Bu, bir iyi niyetli bilinç kadar tatlı gökyüzünün altında, bu işi gücü, acelesi olan kalabalığın içinde yalnızlığı o kadar ağırdı ki, bir an, nasıl olup da gerçekten var olabildiğine şaştı; o birinin korkulu rüyasıydı<a id="GBS.0184.02"/> herhalde, o korkulu rüyayı gören sonunda uyanacaktı. Neyse ki öfke yeniden doludizgin kabardı, her şeyi örttü, Daniel çılgın bir öfkeyle canlandığını hissetti ve kaçış başladı, sözcüklerin akını başladı; Mathieu’ den nefret ediyordu. İşte varoluşunu çok doğal bir şeymiş gibi kabullenen biri. O kendi kendine soru sormuyordu; bu dürüst ve gerçek ışık, bu erdemli gök onun için yaratılmıştı, orada<a id="GBS.0184.03"/> kendi evindeydi o, hiçbir zaman yalnız kalmıyordu. Daniel, “Eğer kendini Goethe yerine koymuyorsa ne olayım,” diye düşündü. Başını kaldırmıştı, gelip geçenlerin ta gözlerinin içine bakıyordu; içindeki nefreti seviyor, okşuyordu: “Yalnız dikkat et, canın isterse kendine müritler bul, ne halt edersen et ama bana sataşma, yoksa sonunda sana öyle bir oyun oynarım ki...” Yeni bir öfke dalgası onu kaptı,<a id="GBS.0184.04"/> yerden kaldırdı sanki, ayakları yere değmiyordu, kendini korkunç, dehşet verici hissetmenin sevinciyle uçuyordu, fikir, kıpkızıl ve bıçak gibi keskin, beyninde canlandı: “Onu düşündürmek, onu kendine dönmeye zorlamak mümkün olur belki, her şeyin ona bu kadar kolay gelmemesi için bir çare bulunur, ne büyük bir iyilik olur bu.” Marcelle’in ona nasıl haşin ve erkeksi bir tavırla, sözde laf olsun diye,<a id="GBS.0184.05"/> “Bir kadın sıfırı tüketti mi, yapabileceği tek şey, bir çocuk peydahlamaktır,” dediğini hatırlıyordu. İkisinin aynı fikirde olmaması ne tuhaf olurdu, biri pembe odasında oturmuş, çocuk doğurmak arzusuyla kıvranırken öteki büyücü büyücü dolaşıp çocuk düşürme çareleri arıyorsa. Kadın ona bir şey söylemeyi göze alamazdı ama... Birisi olsa, ona cesaret verecek biri, bir dost... İçi sevinç dolu, “Çok<a id="GBS.0185.01"/> kötü insanım ben,” diye düşündü. Kötülük, o baş döndürücü hız duygusuydu; insan bir anda benliğinden sıyrılır kopar ve ok gibi en önde gitmeye başlardı, hız sizi ensenizden kavrar, bırakmazdı ve her geçen saniye biraz daha, biraz daha artardı, bu dayanılmaz, ama nefis bir şeydi, insan frensiz, ölümle at başı gider, sağda solda beklenmedik anlarda ortaya çıkıveren engelleri yıkar –Mathieu, zavallı<a id="GBS.0185.02"/> oğlan, ben bir hayvanım, senin yaşamının da içine edeceğim–, kurumuş bir ağaç gibi devirirdi, bu bir elektrik kıvılcımı kadar kupkuru, korkuyla yoğrulmuş mutluluk, bu durmak bilmeyen heyecan, sarhoş edici, deli edici bir şeydi. “Bilmem ki, daha hâlâ müritleri olabilecek mi? Bir aile babası, çok çekici bir şey olmasa gerek.” Mathieu evlenme haberini verdiği zaman Boris’in suratı ne hale gelecekti<a id="GBS.0185.03"/> kim bilir, oğlanın nefesini kesen şaşkınlığı ve hor gören, küçümseyen bakışları. “Evleniyor musunuz?” Mathieu kekeleyecekti, “İnsanların bazı görevleri vardır,” diyecekti. Ama çocuklar bu görevlerden bir şey anlamazdı. İçinde bir şey usul usul, korkarak görünmeye çalışıyordu. Mathieu’nün yüzüydü bu, iyi niyetle parlayan dürüst yüzü; ama koşu yeniden, daha da hızlı başlamıştı: Kötülük, ancak tam<a id="GBS.0185.04"/> hızla giderken dengede kalabiliyordu, bisiklette olduğu gibi. Düşüncesi, canlı ve keyifli, bir sıçrayışta öne geçti: “Mathieu iyiliklerin adamı. Kötü değil o, hayır: Habil’in soyundan geliyor! Vicdanı ona hak veriyor, onun tarafını tutuyor her zaman. O halde Marcelle’le evlenmesi gerek. Ve sonra, iyiliklerinin meyvelerini toplayarak dinlenir, daha çok genç, önünde bu iyi hareketi kutlamak için upuzun<a id="GBS.0185.05"/> bir ömür var.”</p>
			<p>O saf, temiz ve sırrına erişilmez vicdanın, tanıdık, cömert, gönüllü, affedici bir göğün altındaki dinlenişinde öylesine baş döndürücü bir şey vardı ki, Daniel bunu Mathieu için mi, yoksa kendisi için mi istediğini kestiremiyordu. Bitmiş, savaştan vazgeçmiş ve durulmuş bir adam, durulmuş sonunda!.. “Ya istemezse? Ya istemezse... Ama eğer çocuğu istemesi için binde bir şansım<a id="GBS.0186.01"/> varsa, yemin ediyorum ki yarın gece ona, evlenelim, diyecektir.” Mösyö ve Madam Delarue... Mösyö ve Madam Delarue, aziz ve sevgili dostlarına bilmem ne tarihinde evlendiklerini bildirmekle... “Evet, ne olur, ben onların koruyucu meleği olurum. Kutsal aile yuvasını bekleyen bir melek.” Bir melek, bir peygamber, kötülükler ve nefretler peygamberi, Vercingetorix Sokağı’na sapan bir peygamber. Bir an<a id="GBS.0186.02"/> incecik, zarif ve mahcup bir beden, bir kitaba eğilmiş zayıf bir çocuk yüzü gördü, ama hayal çabucak şekil değiştirdi ve bu kez Bobby göründü. “Ours Sokağı, 6 numara.” Kendini hava kadar özgür hissetti, her şeyi yapmaya hakkı vardı. Vercingetorix Sokağı’ndaki bakkal daha kapanmamıştı, Daniel girdi. Çıktığı zaman sol elinde Madam Duffet için bir kutu şeker ve sağ elinde, melekler ve peygamberler ordusunun<a id="GBS.0186.03"/> komutanı Aziz Michel’in görünmez kılıcı vardı.</p>
			</section>
  <div style="display:none;"><a id="GBS.0186.04"/></div></body>
</html>