<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
	<head>
		<title>Akıl Çağı</title>
		<link href="main.css" rel="stylesheet" type="text/css"/>
<meta name="Adept.resource" value="urn:uuid:2760bda4-a9d0-9308-1688-1ad431659f20"/>
	</head>
	<body xmlns:epub="http://www.idpf.org/2007/ops" class="chapter" epub:type="chapter"><div style="display:none;"><a id="GBS.0201.01"/></div>
    <section>
      <h1 class="baslik">XI</h1>
			<p>Kocaman eflatun bir çiçek göğe doğru yükseliyordu, geceydi bu. Mathieu bu gecede dolaşıyor, düşünüyordu:</p>
			<p>“Ben mahvolmuş bir adamım.” Bu yepyeni bir fikirdi, evirmek, çevirmek, özenle yoklamak gerekti. Mathieu, onu bazen yitiriyor, geride yalnızca sözcükler kalıyordu. Ama sözcüklerin de biraz karanlık bir çekiciliği yok değildi: “Mahvolmuş bir adam!” İnsana inanılmayacak kadar<a id="GBS.0201.02"/> güzel felaketleri, intiharları, isyanları ve her şeyin sonu demek olan umutsuz çareleri hatırlatıyordu. Fakat fikir çabuk geri dönüyordu; hayır, öyle değildi, hiç değildi; bu gürültüsüz, sıradan ve alçakgönüllü bir sefaletti, umutsuzluk yoktu bunda, hatta belki de rahattı. Mathieu’ye, bir hastaya yaptıkları gibi, kendisine her şey için izin verilmiş gibi geliyordu. “Bana böylece kendimi yaşamaya<a id="GBS.0201.03"/> kapıp koyuvermekten başka bir iş kalmıyor,” diye düşündü. Ateşten harflerle “Sumatra” yazısını gördü. Zenci, elini kasketine götürerek yanına sokulmuştu. Kapıda Mathieu bir an tereddüt etti, içeriden bir tangoyla karışık kahkaha sesleri geliyordu, ruhu hâlâ geceyle ve tuhaf bir tembellikle doluydu. Sonra kendiliğinden oldu, sabahları, hani kalktığımızın farkında olmadan kendimizi birden ayakta<a id="GBS.0201.04"/> bulduğumuz gibi, yeşil kapıyı itmiş, on yedi basamağı inmişti, masa örtülerinin sağlıksız bir beyazla yer yer lekelediği kıpkırmızı ve uğultulu bir yerdi burası, insan kokuyordu, içeride dolu dolu insan vardı, kilisede, sabah duasında olduğu gibi. Salonun dibinde ipek gömlekleriyle goşolar bir setin üzerinde bir şeyler çalıyorlardı. Önünde, ayakta, hareketsiz ve kusursuz adamlar vardı, bekliyorlardı<a id="GBS.0201.05"/> sanki; dans ediyorlardı, somurtkan ve keyifsiz, bitmeyen bir kaderin kurbanı gibiydiler. Mathieu bıkkın gözlerini Boris’le İviç’i arayarak salonda dolaştırdı.</p>
			<p>“Masa mı emrettiniz Mösyö?”</p>
			<p>Güzel bir genç adam, önünde bir kılavuz sırıtışıyla eğildi.</p>
			<p>“Birini arıyorum,” dedi Mathieu.</p>
			<p>Genç adam onu tanımıştı.</p>
			<p>“Siz misiniz Mösyö? Matmazel Lola giyiniyor. Arkadaşlarınız sol tarafta,<a id="GBS.0202.01"/> dipte. Size göstereyim.”</p>
			<p>“Hayır, teşekkür ederim, ben bulurum. Bu gece epey kalabalık var.”</p>
			<p>“Eh, fena değil. Hollandalılar. Biraz fazla gürültücü insanlar ama iyi içiyorlar.”</p>
			<p>Genç adam gözden kayboldu. Dans eden çiftlerin arasında bir yol açmayı ümit etmek boşunaydı. Mathieu bekledi; tangoyu ve ayakların yerde sürüklenişini dinliyor, bu sessiz mitingin ağır ağır yer değiştirişini seyrediyordu.<a id="GBS.0202.02"/> Çıplak omuzlar, bir zenci başı, kolalı bir yakanın beyazlığı, nefis ve olgun kadınlar, özür diler gibi bir tavırla dans eden yaşlı erkekler. Tangonun yakıcı müziği başlarının üstünden gelip geçiyordu; goşolar, tangoyu onlar için çalmıyordu sanki. Mathieu, “Buraya ne halt etmeye geldim?” diye kendi kendine sordu. Ceketinin kolları dirsek yerlerinde parlamıştı, pantolonunda ütü diye bir<a id="GBS.0202.03"/> şey yoktu, iyi dans etmiyordu, böyle bir başıboşlukla eğlenmeyi beceremezdi. Kendini tedirgin ve rahatsız hissediyordu. Monmartre’da, metrdotellerin bütün güler yüzlülüğüne karşın rahat edilmezdi; havada kaygılı ve huzursuz bir sertlik, bir acımasızlık vardı.</p>
			<p>Beyaz ampuller yandı. Mathieu sağa sola kaçan sırtların arasından pisti geçti. Bir köşede iki masa vardı. Birinde bir kadınla bir adam<a id="GBS.0202.04"/> oturmuş, birbirlerine bakmadan kesik kesik konuşuyorlardı. Ötekinde Boris ile İviç’i gördü. Çok zarif bir ciddiyetle birbirlerine doğru eğilmişlerdi, acele acele bir şeyler konuşuyorlardı. “Küçücük rahiplere benziyorlar.” Konuşan İviç’ti, elleriyle savruk hareketler yapıyordu. Mathieu’ye, hatta en içten anlarında bile böylesine bir yüzle görünmemişti. “Ne kadar genç ikisi de,” diye düşündü. Gerisin<a id="GBS.0202.05"/> geri dönmek ve uzaklaşmak, kaçmak istiyordu. Ama gene de yaklaştı, burada daha fazla yalnız kalmaya dayanamazdı, onlara bir anahtar deliğinden bakıyormuş gibi oluyordu. Şimdi onu görecekler ve ona, ana babalarına, kendilerinden büyüklere ayırdıkları o hazırlanmış, devşirilmiş yüzle bakacaklardı, hatta ta içlerinde bile değişen bir şey olacaktı. İviç’in yanı başındaydı ama kız, onu görmüyordu.<a id="GBS.0203.01"/> Boris’in kulağına eğilmiş, bir şeyler fısıldıyordu. Şu anda biraz, çok az bir abla hali vardı. Boris’le, kendisine mutluluk verdiği besbelli bir lütufkâr tavırla konuşuyordu. Mathieu içinin biraz rahatladığını fark etti: İviç hatta kendi kardeşiyle bile kendini tam olarak koyuvermiyor, bu ablalık tavrıyla komedi oynuyor, kendini unutamıyordu bir türlü. Boris birden güldü.</p>
			<p>“Sersemler,” dedi.</p><div style="display:none;"><a id="GBS.0203.02"/></div>
			<p>Mathieu elini masanın üzerine koydu. “Sersemler!” Bu sözlerle diyalog sona eriyordu; bu, bir romanın ya da bir piyesin son cümlesi gibiydi. Mathieu, Boris’le İviç’e baktı, onları masal kahramanlarına benzetiyordu.</p>
			<p>“Merhaba,” dedi.</p>
			<p>Boris ayağa kalkarken, “Merhaba,” dedi.</p>
			<p>Mathieu çabucak İviç’e baktı, biraz geriye çekilmişti. Renksiz ve ruhsuz gözlerini gördü. Gerçek İviç kaybolmuştu<a id="GBS.0203.03"/> gene. Sinirli, “Neden gerçek İviç?” diye düşündü.</p>
			<p>“<em>Bonjour</em> Mathieu,” dedi İviç.</p>
			<p>Gülümsemedi ama şaşırmış ya da öfkelenmiş görünmüyordu. Mathieu’nün varlığını çok doğal karşıladığı belliydi. Boris eliyle kalabalığı göstererek, “Amma kalabalık,” dedi.</p>
			<p>“Evet,” dedi Mathieu.</p>
			<p>“Buraya, benim yerime oturmak ister misiniz?”</p>
			<p>“Hayır, gerek yok; birazdan Lola’yı oturtursunuz.”</p>
			<p>Oturdu.<a id="GBS.0203.04"/> Pist boştu, gogoşalar tango programını bitirmiş gitmişlerdi, zenci orkestrası “Hijito’s Band” neredeyse görünürdü.</p>
			<p>Mathieu, “Ne içiyorsunuz?” diye sordu.</p>
			<p>Çevresinde insanlar uğulduyordu. İviç, onu fena karşılamamıştı; içini ıslak ıslak bir sıcaklık doldurmuştu, insanlar arasında bir insan, onlardan, içlerinden biri olmanın verdiği mutlu bir doluluk duygusunun keyfini çıkarıyordu.</p>
			<p><a id="GBS.0203.05"/>İviç, “Votka,” dedi.</p>
			<p>“Ya, demek artık votkayı sevmeye başladınız.”</p>
			<p>İviç kısaca, “Sert de ondan,” dedi.</p>
			<p>Mathieu haksızlık etmemek için Boris’in kadehindeki beyaz şeyi göstererek, “Ya bu?” diye sordu.</p>
			<p>Boris, ona keyifli ve şaşkın bir hayranlıkla bakıyordu. Mathieu birden huzursuzluk duydu.</p>
			<p>Boris, “Yapış yapış bir şey,” dedi, “barmenin yaptığı kokteyl.”</p>
			<p>“Ayıp olmasın diye mi<a id="GBS.0204.01"/> istediniz?”</p>
			<p>“Üç haftadır tadına bakayım diye başımın etini yiyor. Biliyor musunuz, kokteyl yapmayı da hiç beceremez. Bir zamanlar hokkabazmış, onun için şimdi barmenlik yapıyor. Hokkabazlıkla barmenliğin aynı şey olduğunu söylüyor ama yanılıyor tabii.”</p>
			<p>Mathieu, “Belki karıştırıcı iyi değil,” dedi. “Yumurtaları kırınca adamakıllı çalkalamak ister.”</p>
			<p>“O halde hokkabaz değil, jonglör olması<a id="GBS.0204.02"/> gerekmiş. Ben gene de ne yapıp edip bu pis şeyi içmezdim ama bu gece ondan yüz kâğıt borç aldım.”</p>
			<p>“Yüz frank,” dedi İviç. “Ama benim param vardı.”</p>
			<p>Boris, “Benim de,” dedi, “ama o barmen...” Sonra ciddi bir sesle anlattı: “Bir barmenden ara sıra borç almak iyi olur.” Mathieu, barmene baktı. Barın arkasında, üzerinde bembeyaz ceketiyle kollarını kavuşturmuş, sigara içiyordu. Yorgun görünüyordu.</p><div style="display:none;"><a id="GBS.0204.03"/></div>
			<p>“Barmen olmayı isterdim,” dedi Mathieu. “Kim bilir ne kadar içi sıkılır insanın.”</p>
			<p>Boris, “Size pahalıya otururdu,” dedi, “ne var ne yok kırardınız.”</p>
			<p>Bir sessizlik oldu. Boris, Mathieu’ye bakıyordu; İviç, Boris’e. Mathieu kederle, burada fazlalığım ben, diye düşündü.</p>
			<p>Metrdotel içki listesini uzattı, dikkat etmeliydi, beş yüz frank da tam değildi cebinde.</p>
			<p>“Bir viski,” dedi Mathieu.</p><div style="display:none;"><a id="GBS.0204.04"/></div>
			<p>Birden bütün bu cimri hesaplardan ve cüzdanındaki zayıf para tomarından nefret etti. Metrdotele seslenerek, “Bir dakika. Şampanya olsun daha iyi.”</p>
			<p>Listeyi aldı, baktı. Mumm, 300 franktı.</p>
			<p>İviç’e, “Siz de içersiniz, değil mi,” dedi.</p>
			<p>“Hayır. Evet,” dedi. Düşünmüştü... “Şampanyayı seviyorum.”</p>
			<p>“Bize bir Mumm verin, Cordon Rogue.”</p>
			<p>Boris, “Şampanya içmek istiyorum,” dedi. “Çünkü<a id="GBS.0204.05"/> sevmiyorum şampanyayı. Alışmak gerek halbuki.”</p>
			<p>Mathieu, “İkiniz de antikasınız,” dedi, “hep sevmediğiniz şeyleri içiyorsunuz.”</p>
			<p>Boris mutluydu. Mathie’nün onunla böyle konuşmasına bayılırdı. İviç dudaklarını ısırdı. “Bunlarla konuşulmaz ki,” diye düşündü Mathieu, “birinden biri mutlak bozulur.” Orada, karşısında, dikkatli ve ciddi oturuyorlardı, ikisi de hayallerinde kendilerine göre bir<a id="GBS.0205.01"/> Mathieu yaratmışlardı ve ikisi de bu hayalin ona benzediğine inanıyorlardı. Ne var ki bu iki hayalin birbiriyle bağdaşmasına imkân yoktu. Sustular.</p>
			<p>Mathieu bacaklarını uzattı ve zevkle gülümsedi. Trompetin sesi, ekşimsi ve çığlık çığlık dalgalar halinde kulağına geliyordu; bu seslerde bir müzik aramak aklına gelmezdi, trompet oradaydı, o kadar; gürültü ediyordu, bu, ona tüylerini ürpertecek<a id="GBS.0205.02"/> kadar büyük bir zevk veriyordu. Evet, tabii, mahvolmuş bir adam olduğunu biliyordu; ama nihayet burada, bu masada, kendisi gibi sıfırı tüketmiş bütün bu adamların arasında, bunun o kadar da önemi yoktu, hiç de azap verici bir şey değildi. Başını çevirdi, barmen hâlâ rüya görüyordu. Sağda tek gözlüklü bir herif vardı, yıkılmış, bitmiş bir yüzle, tek başına oturuyordu; daha ötede bir başka adam, o<a id="GBS.0205.03"/> da tek başına üç boş kadeh ve bir kadın çantasının karşısındaydı, arkadaşıyla masadaki kadın dans ediyorlardı herhalde, daha çok rahatlamış bir hali vardı; elini ağzına kapayarak uzun uzun esnedi, küçük gözlerini kırpıştırıyordu. Her yanda tertemiz, gülümseyen ama gözleri tükenmiş, boşalmış yüzler... Mathieu birden, evlerine dönmeleri çok daha iyi olacağı halde, buna bile güçleri yetmediği için orada<a id="GBS.0205.04"/> incecik sigaralar içerek, pas kokan acayip şeyler içerek, gülümseyerek, kulakları müzikten tiksinmiş, boş gözlerle alınyazılarının döküntülerini seyrederek oturan bu adamlarla arasında tuhaf bir ortaklık, bir dayanışma olduğunu hissetti; iddiasız, orta halli ve korkak bir mutluluğun, ona seslendiğini duydu: “Onlar gibi olmak.” Birden korktu ve yerinden sıçradı, İviç’e döndü. Uzak ve kinci, İviç<a id="GBS.0205.05"/> gene de onun tek umuduydu. İviç, kadehinin dibinde kalan şeffaf suya bakıyordu, kaygılı gözlerinde kuşkuya benzer bir şeyler vardı.</p>
			<p>Boris, “Bir dikişte içmelisin,” dedi.</p>
			<p>Mathieu, “Yok, öyle yapmayın,” dedi, “boğazınız kavrulur sonra.”</p>
			<p>Boris sert bir tavırla, “Votka bir kerede içilir,” dedi.</p>
			<p>İviç kadehini aldı.</p>
			<p>“Bir dikişte içip bitirmeyi yeğlerim,” dedi. “Böylelikle çabucak<a id="GBS.0206.01"/> bitmiş olur.”</p>
			<p>“Hayır, içmeyin, şampanyayı bekleyin daha iyi.”</p>
			<p>İviç sinirlenmişti, “Bunu da içeceğim,” dedi. “Eğlenmek istiyorum.”</p>
			<p>Arkaya doğru yaslanarak kadehi dudaklarına götürdü ve içindekini olduğu gibi ağzına boşalttı, bir sürahi doldurmuş gibiydi. Bir an öylece, yutmaya cesaret edemeden durdu, boğazındaki küçük ateş gölcüğü ile bekledi. Mathieu onun adına azap çekiyordu.</p>
			<p><a id="GBS.0206.02"/>Boris, “Yut,” dedi. “Bunun su olduğunu düşün; en iyi yol budur.”</p>
			<p>İviç’in boynu kabardı ve yüzünü buruşturarak kadehi masaya bıraktı, gözlerine yaşlar hücum etmişti. Esmer kadın, yanlarındaki masada birkaç saniye somurtkan hayallerinden ayrılarak İviç’i alaylı bir bakışla seyretti.</p>
			<p>“Pöhh... Ateş gibi!”</p>
			<p>Boris, “Alıştırmak için sana koca bir şişe votka alacağım,” dedi.</p>
			<p>“Marc’la işe<a id="GBS.0206.03"/> başlasam daha iyi olur herhalde, o votkadan daha sert, değil mi?”</p>
			<p>Bir çeşit kaygıyla devam etti:</p>
			<p>“Galiba artık eğlenebileceğim...”</p>
			<p>Kimse yanıt vermedi. İviç birden Mathieu’ye döndü, ona ilk kez bakıyordu. “Siz alkole dayanabilir misiniz?”</p>
			<p>Boris, “O mu,” dedi, “kraldır... Bir gün onun tam yedi viski içtiğini gördüm. Kant’tan bahsediyordu. Sonuna doğru ben bir şey duymaz oldum, onun<a id="GBS.0206.04"/> yerine ben sarhoş olmuştum.”</p>
			<p>Gerçekti: Mathieu içkiyle bile kendini kaybedemezdi. İçtiği müddetçe daha da sıkı sarılıyordu bir şeylere. Ama neye? Birden Gauguin’i görür gibi oldu; boş, çıplak gözleriyle solgun, iri, etli bir yüz; “İnsanlık onuruna,” diye düşündü. Kendini bir an koyverse, beyninde bir sıcak günün sisi gibi kopuk, başıboş uçuşan bir karasinek ya da koca bir karaörümcek kadar<a id="GBS.0206.05"/> iğrenç bir düşünce bulmaktan korkuyordu.</p>
			<p>Biraz utanarak, “Sarhoş olmaktan korkuyorum,” dedi. “İçiyorum ama tüm gövdem sarhoşluğu itiyor, reddediyor.”</p>
			<p>Boris hayranlıkla, “Aaa,” dedi, “bakın bu konuda inatçısınız da ondan. Katırdan beter hem de.”</p>
			<p>“İnatçı değilim, gerginim; kendimi kapıp koyuvermeyi bilmiyorum. Her an bana ne oluyor, diye düşünüp tartıyorum, bu bir savunma biçimi sanırım.”</p><div style="display:none;"><a id="GBS.0207.01"/></div>
			<p>Sonra kendi kendine söyler gibi alayla devam etti:</p>
			<p>“Ben düşünen bir kütükten başka bir şey değilim.”</p>
			<p>Kendi kendine söyler gibi. Hayır, bu doğru değildi, gerçek değildi, Mathieu, İviç için, onun hoşuna gitmek için söylüyordu. “Buralara kadar düştük mü?” diye düşündü. Bu düşüşten yararlanacak kadar düşmüştü, bundan küçük, miskin çıkarlar beklemekte hiçbir sakınca görmüyor, küçük kızlara<a id="GBS.0207.02"/> gösteriler yapmak için bunu kullanıyordu. “Sersem budala!” Ama birden durdu, ürkmüştü, kendine sersem, budala dediği zaman da içten değildi; gerçekten kahrolmuyor, pişmanlık duymuyordu. Kendine kendi gözünde yeniden değer kazandırmak için başvurulmuş bir hileydi bu da, böyle açıkça “gerçeği görerek” kendini bu düşüşten kurtaracağını sanıyordu; ama bu “gerçeği görüş” bir işe yaramıyordu, yalnızca<a id="GBS.0207.03"/> onu eğlendiriyordu. Ya bu kendi açıklığı, gerçeği görüşü hakkındaki düşünceleri, bu kendi ensesine binişteki rahatlık! “İliklerime kadar değişmem gerekiyor.” Ama ona yardım edebilecek hiçbir şey yoktu, bütün düşündükleri daha doğarken aynı pisliğe bulaşmış oluyordu. Birden Mathieu, kocaman bir yara gibi bir boydan bir boya açıldı ve kendini öylece, bütünüyle, apaçık gördü: Düşünceler, düşüncelerin<a id="GBS.0207.04"/> üstünde düşünceler, düşüncelerin düşünceleri üstünde düşünceler, sonsuzluğa kadar cam gibi şeffaftı ve sonsuzluğa kadar kokmuş, çürümüştü. Sonra bu ışık söndü, kendini, yüzüne tuhaf gözlerle bakan İviç’in karşısında buldu.</p>
			<p>“Nasıl? Biraz çalışabildiniz mi?”</p>
			<p>İviç öfkeyle omuz silkti.</p>
			<p>“Bunu konuşmak istemiyorum,” dedi. “Fenalık geldi artık, bıktım! Buraya eğlenmeye geldim ben...”</p>
			<p><a id="GBS.0207.05"/>Bütün gün divanın üstünde, fincan gibi gözlerle, dertop titredi durdu.</p>
			<p>İviç’in öfkeli gözlerine aldırış etmeden, Boris iftiharla ilave etti:</p>
			<p>“Ne antika kızdır,” dedi. “Yaz ortasında soğuktan donuyordu sanki.”</p>
			<p>İviç saatlerce titremiş, belki de hıçkırmıştı. Ama şimdi o İviç’e hiç benzemiyordu; gözkapaklarını mavi farla boyamış, dudaklarına çilek rengi ruj sürmüştü, yanakları alkolden<a id="GBS.0208.01"/> pembeleşmişti.</p>
			<p>“Bu gece ölesiye eğlenmek istiyorum,” dedi, “çünkü bu benim son gecem.”</p>
			<p>“Gülünçsünüz.”</p>
			<p>İnatla, “Evet, evet,” dedi, “beni sepetleyecekler okuldan, biliyorum, ben de hemen atlayıp gideceğim, Paris’te bir gün bile kalamam artık. Ya da...”</p>
			<p>Sustu.</p>
			<p>“Ya da?”</p>
			<p>“Hiç! Rica ederim, artık bundan söz etmeyelim, kasvet çöküyor içime. Hah, işte şampanya,” dedi.</p>
			<p>Mathieu<a id="GBS.0208.02"/> şişeyi gördü ve düşündü: 300 frank. Dün, o Vercingetorix Sokağı’nda rastladığı adam da çoktan boku yemişti, ama alçakgönüllülükle, şampanyasız, görkemli çılgınlıklar yapmadan, üstelik açtı da o. Mathieu şişeden nefret etti. Boynunda beyaz bir peçeteyle siyah ve ağırdı. Garson, buz kovasına doğru azametli ve saygılı bir yüzle eğilmiş, şişeyi parmaklarının ucunda ustalıkla çeviriyordu. Mathieu hâlâ<a id="GBS.0208.03"/> şişeye bakıyor, hâlâ dün rastladığı adamı düşünüyordu. Kalbinin gerçek bir acıyla sıkıştığını duydu, ama o sırada soylu yüzlü bir genç adam mikrofonda şarkı söylüyordu:</p>
			
			<blockquote class="alinti">
			<p>Amacına ulaştı bil,</p>
			<p>Güzel Émile</p>	
			</blockquote>
			
			<p>Sonra, bu renksiz parmakların ucunda görkemle dönen şişe vardı ve sonra kendi özsuyu içinde pişip duran, ama bunu hiç de sorun yapmayan bunca adam vardı. “Bir matah sanırsın,<a id="GBS.0208.04"/> aslında ötekilerden farkı yok. Zaten şampanyayı sevmiyorum.” Salon, her şeyiyle ona sabun balonu kadar hafif bir küçük cehennem gibi göründü, gülümsedi.</p>
			<p>Boris yanıt alamayacağını bile bile, “Niye gülüyorsunuz?” diye sordu.</p>
			<p>“Son dakikada şampanyayı sevmediğimi hatırladım.”</p>
			<p>Üçü birden gülmeye başladılar. İviç’in gülüşü tiz bir kahkaha halinde çınladı; yan masadaki kadın dönüp baktı,<a id="GBS.0208.05"/> onu süzdü.</p>
			<p>Boris, “İşler yolunda gibi görünüyor,” dedi.</p>
			<p>İlave etti:</p>
			<p>“Garson gittikten sonra şişeyi buz kovasına boşaltabiliriz.”</p>
			<p>“Hayır,” dedi İviç. “Ben içmek istiyorum, kızmayacağınızı bilsem bütün şişeyi içerim.”</p>
			<p>Garson kadehleri doldurdu ve Mathieu kederle kadehini dudaklarına götürdü. İviç kendi kadehine hayran gözlerle bakıyordu.</p>
			<p>Boris, “Kaynar kaynar içilse bayağı<a id="GBS.0209.01"/> güzel olacak,” dedi.</p>
			<p>Beyaz ampuller sönmüş, kırmızı ampuller yanmıştı, davul hafif hafif başladı. Smokin giymiş topalak, çıplak başlı bir adam setin üzerine sıçramış, mikrofona gülümsüyordu:</p>
			<p>“Bayanlar, baylar. Size bu gece Paris’te ilk temsilini verecek olan Miss Elinor’u tanıtmakla şeref duyarız. Miss E-li-nor!..”</p>
			<p>Orkestranın ilk notalarıyla birlikte ince uzun, sarışın bir kız salona<a id="GBS.0209.02"/> girdi. Çıplaktı, kırmızı ışıkların altında bedeni kocaman bir bulut yığınına benziyordu. Mathieu İviç’e döndü: İri iri açılmış uçuk renkli gözleriyle kıza bakıyordu, yüzüne o delilere özgü yırtıcı anlam gelmişti gene.</p>
			<p>Boris, “Tanıyorum bu kızı,” diye fısıldadı.</p>
			<p>Kız, kendini beğendirebilmek arzusuyla korkmuş, dans ediyordu; deneyimsiz ve acemi görünüyordu, bacaklarını birbiri ardı sıra<a id="GBS.0209.03"/> enerjiyle havaya savuruyor ve ayakları, bacaklarının ucunda, el parmakları gibi yere dokunuyordu.</p>
			<p>Boris, “Amma çırpınıyor,” dedi. “Bir tarafı kopacak.”</p>
			<p>Gerçekten, ince uzun gövdesinde insanı ürkütecek bir hal vardı; ayaklarını yere bastığı an bacakları, bileklerinden kalçalarına kadar sallanıyor, titriyordu. Ta öne geldi ve döndü. Mathieu, “Tamam bir bu eksikti, şimdi de sağrılarını gösterecek,”<a id="GBS.0209.04"/> diye düşündü. Konuşmalar sağanak sağanak müziği örtüyordu.</p>
			<p>İviç’in komşusu boyalı dudaklarını bükerek, “Dans etmeyi bilmiyor,” dedi. “Konsomasyona otuz beş frank koyunca insan atraksiyonlara biraz özenmeli.”</p>
			<p>Şişman adam, “Lola Montero var,” dedi.</p>
			<p>“Ne olursa olsun ama bu yüzkarası; bunu kesin sokakta bulmuşlardır.”</p>
			<p>Kadın kokteylinden bir yudum aldı, yüzükleriyle oynamaya başladı.<a id="GBS.0209.05"/> Mathieu bakışlarını salonda dolaştırıyordu, gözleri yalnızca sert ve haklı yüzlere rastladı; insanlar öfkelerinin tadını çıkarıyorlardı; kız, onlara iki kere daha çıplak görünüyordu, çünkü beceriksizdi. O da bu öfkeyi hissetmiş gibiydi, insanları yumuşatabilmek için çırpınıyordu. Mathieu, onun bu şaşkın iyi niyetinden rahatsız olmuştu; kız, Mathieu’nün içini ezen bir debelenişle aralık kaba etlerini<a id="GBS.0210.01"/> onlara doğru sallıyordu.</p>
			<p>Boris, “Amma harcıyor kendini,” dedi.</p>
			<p>“Tutmaz. İnsanlar saygı istiyor.”</p>
			<p>“Kıç seyretmek de istiyor!”</p>
			<p>“Evet ama işin içinde biraz da sanat olmak şartıyla.”</p>
			<p>Dansözün bacakları bir an gövdesinin gülünç ve kaskatı bükülüşü altında eşelendi; kız gülümseyerek doğruldu ve kollarını havaya kaldırarak sarstı, sonra kürek kemiklerinden başlayarak böbrekler hizasında<a id="GBS.0210.02"/> sona eren titremeler arasında aşağı indirdi.</p>
			<p>Boris, “Belinin böyle kaskatı olması ne fena,” dedi.</p>
			<p>Mathieu yanıt vermedi, İviç’i düşünmüştü. Ona bakmaya cesaret edemiyordu ama yüzündeki yırtıcı anlamı unutmamıştı. O da, o cadı da ötekilerden farklı değildi: Çekici görünüşü ve akıllı uslu giysisiyle kendini iki kere emniyete almış, hayvanca duygularla bu zavallı çıplak eti gözleriyle yiyordu.<a id="GBS.0210.03"/> Bir kin dalgası Mathieu’nün dudaklarına kadar yükseldi, ağzı zehirlenmiş gibiydi. “Bu sabah o numaraları yapmasına hiç gerek yoktu.” Başını hafifçe yana döndürdü ve İviç’in, masanın üzerinde kenetlenmiş elini gördü. Başparmağının tırnağı, kan kırmızı, sipsivri, yol gösteren bir ok gibi sahneye çevrilmişti. Mathieu, “Şimdi yapayalnız,” diye düşündü. “Altüst olmuş yüzünü saçlarının arasına saklamış,<a id="GBS.0210.04"/> kızın kalçalarını mıncıklıyor, zevk alıyor.” Bu düşünce ona dayanılmaz bir şey gibi geldi, birden kalkmak, çıkıp gitmek istedi ama bunu yapacak gücü bulamadı kendinde, yalnızca düşündü: “Bir de ben, onu saflığı, temizliği için seviyorum...” Dansöz, yumrukları kalçalarında, parmak uçlarında zıplayarak masaların arasında dolaşıyordu, kalçasıyla onlara sürtünerek geçti. Mathieu, sırf düşünceleriyle<a id="GBS.0210.05"/> eğlenmek için, İviç’e inat olsun diye, bu ürkek belkemiğinin altında keyifle kıpırdayan yuvarlak yığını arzu edebilmek isterdi. Kız şimdi yere kapaklanmıştı, bacakları birbirinden ayrı, eğilmiş, vücudunu ağır ağır öne arkaya sallıyordu, tıpkı gece, küçük bir tren istasyonunda görünmeyen bir elin salladığı soluk, ışıksız fenerler gibi.</p>
			<p>İviç, “Öff,” dedi, “bakamıyorum.”</p>
			<p>Mathieu şaşkınlıkla<a id="GBS.0211.01"/> ona döndü, öfke ve tiksintiyle buruşmuş üç köşe bir yüz gördü, içi ısınarak, “Heyecanlanmamış,” diye düşündü. İviç ürperiyordu, ona gülümsemek istedi ama başının içi üşüyor, donuyor, titriyordu sanki. Boris, İviç, o utanç verici beden ve kıpkırmızı duman, elinin değmeyeceği kadar uzağa gitti. Yalnızdı, uzakta Bengal ateşi yanıyor ve dumanlar arasında korkunç bir yaratık, dört ayağıyla bir tekerlek<a id="GBS.0211.02"/> gibi yuvarlanıyor, ıslak ıslak yaprak hışırtıları arasında bir bayram müziği dalgalanarak ona kadar geliyordu. Kendi kendine, “Neyim var?” diye sordu. Sabahki gibi çevresinde yalnızca seyirlik bir görüntü vardı ve o, Mathieu orada değildi.</p>
			<p>Müzik birden kesildi ve kız, yüzünü salona döndürerek durdu. Gülümseyen dudaklarının üstünde güzel ve çaresiz gözleri vardı. Kimse alkışlamadı ve alaycı<a id="GBS.0211.03"/> gülüşmeler duyuldu.</p>
			<p>Boris, “Eşekoğlueşekler,” dedi.</p>
			<p>Birden hırsla el çırpmaya başladı, şaşmış yüzler dönüp onlara baktı.</p>
			<p>İviç öfkeyle, “Kes şunu,” dedi. “Alkışlama!”</p>
			<p>Boris, alkışlamakta devam ederek, “Elinden geleni yaptı,” dedi.</p>
			<p>“Daha iyi ya.”</p>
			<p>Boris omuz silkti.</p>
			<p>“Tanıyorum onu,” dedi. “Lola’yla üçümüz yemek yedik. Çok iyi bir kız ama kafasız!”</p>
			<p>Kız gülümseyerek<a id="GBS.0211.04"/> ve öpücükler fırlatarak gitti. Bembeyaz bir aydınlık salonu doldurdu; uyanıştı bu. İnsanlar hak yerini bulduktan sonra gene bir araya geldikleri için mutluydular. İviç’in komşusu bir sigara yakmış ve yalnızca kendisi için yumuşak bir gülüşle dudaklarını bükmüştü. Mathieu uyanmamıştı, bu beyazlık bir korkulu rüyaydı, işte o kadar; çevresinde yüzler, gevşek ve güler yüzlü bir kendini beğenmişlikle açılıyordu,<a id="GBS.0211.05"/> çoğunun ardı bomboş gibiydi, “Benimki de böyledir herhalde, benimkinde de gözler, dudak kenarları yerli yerindedir ama bakınca oyulmuş, boşaltılmış olduğu görülür; şu setin üzerine sıçrayan ve herkesi susmaya davet ederek elini kolunu sallayan adam da korkulu rüyada bir imgedir; o yaratıcı şaşkınlığın önceden tadına bakan ve mikrofona yalnızca bir isim söyleyivermenin yapmacık tavrı içinde<a id="GBS.0212.01"/> gülümseyen adam.”</p>
			<p>“Lola Montero!”</p>
			<p>Salon heyecan ve tuhaf bir suç ortaklığı duygusuyla ürperdi, alkışlar yükseldi. Boris’in hoşuna gitmişti.</p>
			<p>“Tam kıvamındalar,” dedi. “İyi gidecek.”</p>
			<p>Lola kapıya yaslanmıştı, uzaktan geniş ve çıkık elmacıkkemikleriyle gölgeli görünen yüzü bir aslan başına benziyordu; omuzları, o titreyen, ürperen yeşil ışıltılı beyazlık, fırtınalı bir gecede bir otomobil<a id="GBS.0212.02"/> farında görünen, iri güzel bir kayın ağacıydı.</p>
			<p>İviç, “Ne kadar güzel!” diye mırıldandı.</p>
			<p>Lola acelesiz adımlarla, alışkanlıkla yürüdü; küçük elleri ve bir sultanınkine benzer ağır, görkemli bir güzelliği vardı ama yürüyüşüne erkeksi bir cömertlik sinmişti.</p>
			<p>Boris, “Kendini pahalı satıyor,” dedi. “Numaralarını ona söktüremezler.”</p>
			<p>Doğruydu: En önde oturanlar sandalyelerinin üzerinde<a id="GBS.0212.03"/> geri çekilmişlerdi, bu ünlü yüze bu kadar yakından bakmaya cesaretleri yok gibiydi. Bir devlet adamının korkulu şüpheleriyle yoğrulmuş, iri hatlı ve deneyimli, güzel bir eski Romalı yüzüydü bu. Ağız işinin ehliydi: Nefret ve acıyı gönlünce kusabilmek ve sesi uzaklara göndermek için dudaklarını kabartarak kocaman kocaman açılmayı biliyordu. Lola birden durdu, İviç’in komşusu heyecan ve hayranlıkla<a id="GBS.0212.04"/> içini çekti. Mathieu, “Onları avucuna aldı bile,” diye düşündü.</p>
			<p>İçinde tuhaf bir rahatsızlık vardı. Lola gerçekte ta içinde, derinliklerinde soylu ve ihtiraslıydı ama yüzü yalan söylüyor ve ihtiraslı bir kadın rolü oynuyordu. Lola ıstırap çekiyordu, Boris, onu umutsuzluğa düşürüyordu; ama o her gece Sumatra’da şarkı sırası kendine gelince bu beş dakikadan, tadını çıkararak acı çekmek için<a id="GBS.0212.05"/> yararlanıyordu. “Peki ya ben? Ben de müzik eşliğinde boku yemiş bir adam rolü oynayarak gönlümce acı çekmekle meşgul değil miyim? Oysa ben gerçekten boku yemiş bir herifim.” Çevresindekiler de böyleydi: Hiç var olmayan adamlar vardı, buhar gibi, bir de çok fazla var olanlar vardı. Barmen mesela. Az önce bir şair pozuyla, hülyalı, sigara içiyordu; şimdi ayılmıştı, biraz fazla barmendi, karıştırıcıyı<a id="GBS.0213.01"/> sallıyor, gereksiz bir gösteriyle bardaklara sarı bir şey akıtıyordu, barmen rolündeydi. Mathieu, Brunet’yi düşündü: “Belki de başka türlüsü yapılamaz, belki mutlaka seçmek gerekiyor, bir şey olmamak ya da gerçekte ne ise, onun rolünü oynamak. Ama bu berbat bir şey, daha doğuştan hileli olur insan.”</p>
			<p>Lola acele etmeden, ağır ağır gözlerini salonda dolaştırıyordu. Acı çeken maskesi sertleşmiş<a id="GBS.0213.02"/> ve donmuştu, onu yüzüne takıp unutmuş gibiydi. Ama Mathieu bu yüze bakınca gözlerin, o yaşayan tek varlığın derinliklerinde, role sokulmamış gizli bir alev, korkutucu ve açgözlü bir merak alevi yakalayabildiğini sandı. Lola sonunda Boris’le İviç’i görmüş ve rahatlamıştı. Onlara iyi niyet dolu bir gülümsemeyle baktı, sonra uzak bir sesle konuştu:</p>
			<p>“Bir gemici şarkısı: <em>Johnny Palmer</em>.”</p>
			<p>İviç,<a id="GBS.0213.03"/> “Lola’nın sesini seviyorum,” dedi. “Kalın bir kadifeye benziyor.”</p>
			<p>“Evet.”</p>
			<p>Mathieu, “Gene Johny Palmer,” diye düşündü.</p>
			<p>Orkestra hafifçe akort yaptı ve Lola ağır kollarını kaldırdı, tamam olmuştu, Mathieu kanayan bir ağzın açıldığını gördü. </p>
			
			<blockquote class="alinti">
			<p>Kimdir kıskanç ve hovarda?</p>
			<p>Hile yapan kim kumarda?</p>
			</blockquote>
			
			<p>Mathieu artık dinlemiyordu, bu acı çeken hayal karşısında tuhaf bir<a id="GBS.0213.04"/> utanç duymuştu. Bu bir hayaldi kuşkusuz, biliyordu ama ne de olsa...</p>
			<p>“Ben acı çekmeyi bilmiyorum, hiçbir zaman gerçekten acı çekemiyorum.” Istırap denilen şeyin en feci tarafı, onun bir hayalden başka bir şey olmayışıydı; insan ömrünü onun peşinde koşmakla geçirir, her zaman onu yakalayabileceğini, ona kendini koyuvererek, dişleri kenetlenmiş, ölesiye ıstırap çekeceğini sanır, fakat tam kucağına<a id="GBS.0213.05"/> düştüğü an o kaybolur, kaçar, uzaklaşır, geride yalnızca savrulmuş, saçılmış sözcükler ve inceden inceye özenle biriktirilmiş, uğuldayan düşünceler kalırdı. “Beynimin içinde uğulduyor, durmadan uğulduyor, onu susturabilmek için dünyayı verirdim.” Boris’e hasetle baktı, bu inatçı alnın arkasında derin, kocaman sessizlikler vardı.</p>
			
			<blockquote class="alinti">
			<p>Kim yaşamı zehir eder?</p>
			<p>Johnny Palmer.</p>
			</blockquote>
			
			<p><a id="GBS.0214.01"/>“Yalan söylüyorum!” O düşüşü, sızlanmaları, şikâyetleri, hepsi yalandı, boştu, boşluktu; kendini kendi yüzeyinden boşluğa itmişti, gerçek dünyasının dayanılmaz baskısından kaçmak, kurtulmak için yapmıştı bunu. Gerçek dünyası, eter kokan karanlık ve kavurucu dünya. Orada, o dünyada Mathieu mahvolmuş bir adam değildi, hiç değildi, aksine daha beteri, keyfi yerinde bir adamdı: sağlıklı, keyfi yerinde<a id="GBS.0214.02"/> ve suçlu. Eğer öbür güne kadar beş bin frangı bulamazsa o zaman Marcelle mahvolmuş olacaktı. Kesinlikle, şiirsiz, müziksiz; bu demekti ki çocuğu doğuracak ya da o büyücü karının elinde ölümle burun buruna gelecekti. Orada, o dünyada ıstırap bir ruh hali değildi ve onu dile getirmek için sözcükler gerekmiyordu. O, maddenin bir hali, bir kıvamıydı. “Onunla evlen, bohem bozuntusu; evlen onunla, azizim<a id="GBS.0214.03"/> neden evlenmiyorsun Marcelle’le?” Mathieu kinle, “Yemin ederim ki sevincinden ölür,” diye düşündü. Herkes alkışladı ve Lola gülümser gibi yaptı. Hafifçe eğildi ve konuştu:</p>
			<p>“<em>Üç Kuruşluk Opera</em>’dan: Korsanın Nişanlısı.”</p>
			<p>“Bu şarkıyı söylediği zaman onu sevmiyorum. Margo Lion daha iyiydi. Daha gizemliydi. Lola akılcıdır, sır yoktur onda. Ve çok iyi insan... Benden nefret ediyor; ama bu büyük,<a id="GBS.0214.04"/> pürüzsüz bir nefret, sağlam, temiz, dürüst bir insan nefreti.” Bir ambarda koşuşan fareler gibi sağa sola giden bu hafif, uçucu düşünceleri eğlenerek dinliyordu. Altta derin, ağır ve kederli bir uyku vardı, sessiz bekleyen derin bir dünya. Mathieu er geç ona yuvarlanacaktı. Marcelle’i görür gibi oldu, Marcelle’in haşin ağzını ve birbirinden uzak gözlerini. “Evlen onunla, evlen, bohem bozuntusu,<a id="GBS.0214.05"/> evlen, artık akıl çağındasın sen, onunla evlenmen gerek!”</p>
			
			<blockquote class="alinti">
			<p>Bir gemi girecek limana</p>
			<p>Otuz toplu, pupa yelken</p>
			<p>Bir sabah erken</p>
			</blockquote>
			
			<p>“Yeter! Yeter! Parayı bulacağım, sonunda kesin bulacağım parayı, bulamazsam onunla evleneceğim, anladık, tamam; ben hayvan değilim; ama bu gece, yalnız bu gece yakamı bıraksınlar, bütün bunları unutmak istiyorum. Marcelle unutmuyor, odasında,<a id="GBS.0215.01"/> yatağa uzanmış, her şeyi anımsıyor ve beni <em>görüyor, </em>bedeninin fısıltılarını dinliyor, ee sonra? Gerekirse bütün bir ömür ismimin sahibi olacak; ama bu gece benim gecem.” İviç’e döndü, bütün varlığıyla ona doğru eğildi, İviç gülümsedi, sonra alkışlar başlayınca gözleri cam gibi dondu. “Daha!” diye haykırıyorlardı, “Daha!” Lola bu yalvarmalara aldırmıyordu. Gece, saat ikide bir programı daha vardı,<a id="GBS.0215.02"/> kendini idare ediyordu. İki kere selam verdi, sonra İviç’e doğru yürüdü. Başlar Mathieu’nün masasına döndü. Mathieu’yle Boris ayağa kalktılar.</p>
			<p>“<em>Bonjour</em> İviç canım, ne haber?”</p>
			<p>İviç gevşek bir sesle, “<em>Bonjour</em> Lola,” dedi Lola usulca Boris’in çenesini okşadı.</p>
			<p>“Merhaba, ayyaş!”</p>
			<p>Sakin ve kalın sesi, bu “ayyaş” sözcüğüne bir çeşit kibir katıyordu. Lola bu sözcüğü şarkılarının tutkulu<a id="GBS.0215.03"/> ve acılı kelimeleri arasından mahsus seçip ayırmış sanılırdı.</p>
			<p>Mathieu, “<em>Bonjour</em> Madam,” dedi.</p>
			<p>Lola, “Oo, siz de burada mısınız,” dedi.</p>
			<p>Oturdular; Lola, Boris’e döndü, çok rahat görünüyordu.</p>
			<p>“Elinor’u kovdular ha?”</p>
			<p>“Öyle gibi.”</p>
			<p>“Ağlaya ağlaya locama geldi. Sarrunyan öfkeden deliriyor, sekiz günden beri bu üçüncü.”</p>
			<p>Boris kaygıyla, “Onu kapı dışarı etmeyecek ya?” diye<a id="GBS.0215.04"/> sordu.</p>
			<p>“İstiyor, kızın kontratı yok. Sarrunyan’a söyledim, o giderse ben de birlikte giderim, dedim.”</p>
			<p>“Ne dedi?”</p>
			<p>“Bir hafta daha kalabilir,” dedi.</p>
			<p>Bakışlarını salonda dolaştırdı ve yüksek sesle, “Pis bir kalabalık var bu gece,” dedi.</p>
			<p>Boris, “Yok canım,” dedi, “bana hiç öyle görünmemişti.”</p>
			<p>Lola’yı gözleriyle, utanmazca yiyen İviç’in komşusu bu sözleri duyarak sararmıştı.<a id="GBS.0215.05"/> Mathieu’nün canı gülmek istedi. Lola’yı çok sevimli buluyordu.</p>
			<p>“Alışkanlığın yok da ondan,” dedi Lola. “Salona girer girmez onların kötü bir oyun oynamış olduklarını hissettim, öyle iki yüzlü bir sırıtışları vardı ki.” Sonra devam etti: “Eğer kız buradan da kovulursa artık kaldırımlarda müşteri bekleyecek, anladınız mı?”</p>
			<p>İviç birden başını kaldırdı, şaşırmış gibiydi. Şiddetle, “Kaldırımlarda<a id="GBS.0216.01"/> dolaşsın, umurumda değil,” dedi. “Hem bu ona dans etmekten daha çok yakışır.”</p>
			<p>Başını dik tutmak, pembeleşmiş, mavisi solmuş gözlerini açabilmek için kendini zorluyordu. Sonra güveni sarsılır gibi oldu, gönül alıcı bir sesle ilave etti:</p>
			<p>“Tabii, anlıyorum, yaşamını kazanmak zorunda.”</p>
			<p>Kimse yanıt vermedi ve Mathieu, onun yerine acı çekti; başını dimdik tutabilmek zordu herhalde. Lola,<a id="GBS.0216.02"/> ona rahat bir gülümsemeyle bakıyordu. “Zengin çocuğu ne olacak,” diye düşünüyordu herhalde. İviç usulca güldü, muzip bir ifadeyle, “Benim dans etmeme gerek yok,” dedi.</p>
			<p>Gülüşü dudaklarında dondu ve başı öne düştü.</p>
			<p>Boris yumuşak bir sesle, “Ne oluyor buna?” diye söylendi.</p>
			<p>Lola, İviç’in başını merakla seyrediyordu. Birkaç saniye sonra küçük ve tombul elini uzatarak İviç’in saçlarını yakaladı<a id="GBS.0216.03"/> ve başını yukarı kaldırmaya zorladı. Bir hastabakıcıya benziyordu.</p>
			<p>“Ne var çocuğum? Biraz çok mu içtik, ha?”</p>
			<p>İviç’in sarışın bukleleri bir perde gibi aralandı, soluk ve çıkıntılı yanakları meydana çıktı. Mathieu heyecanlanmadan, “Kusacak,” diye düşündü. Lola, İviç’in saçlarını çekiyordu.</p>
			<p>“Açın gözlerinizi, hadi bakalım, açın gözlerinizi. Yüzüme bakın bakayım.”</p>
			<p>İviç’in gözleri koskocaman<a id="GBS.0216.04"/> açıldı, kin ve nefretle pırıl pırıldı; buz gibi bir sesle, “Pekâlâ, işte, size bakıyorum,” dedi.</p>
			<p>“Vay,” dedi, “o kadar da sarhoş değilmişsiniz.”</p>
			<p>İviç’in saçlarını bıraktı. İviç çabucak ellerini kaldırdı ve saçlarını yanaklarına yapıştırdı, bir maskeyi yeniden düzeltiyor gibiydi, gerçekten de üç köşeli yüzü parmaklarının ucunda meydana çıkmıştı; ama dudaklarının kenarlarında ve gözlerinde<a id="GBS.0216.05"/> yorgun, yıpranmış bir şeyler kalmıştı. Bir an, bir uyurgezerin insanı ürküten haliyle, kımıldamadan durdu. Orkestra bir slova başlamıştı.</p>
			<p>Lola, “Beni kaldırıyor musun?” diye sordu.</p>
			<p>Boris kalktı ve dansa başladılar. Mathieu onları gözleriyle kovaladı, canı konuşmak istemiyordu.</p>
			<p>İviç karanlık bir sesle, “Bu kadın bana hakaret ediyor,” dedi.</p>
			<p>“Lola mı?”</p>
			<p>“Hayır, yan masadaki. Beni<a id="GBS.0217.01"/> ayıplıyor.”</p>
			<p>Mathieu yanıt vermedi. İviç tekrar konuştu:</p>
			<p>“Bu gece ne kadar eğlenmek istiyordum... sonra, işte! Şampanyadan nefret ediyorum.”</p>
			<p>“Benden de nefret ediyordur, çünkü şampanyayı ona ben içirdim.” Onun şişeyi aldığını ve kadehini doldurduğunu görerek şaşırdı.</p>
			<p>“Ne yapıyorsunuz?” diye sordu.</p>
			<p>“Herhalde yetecek kadar içmedim, diyorum. Bir yere kadar gitmek gerek, ondan sonrası<a id="GBS.0217.02"/> iyidir.”</p>
			<p>Mathieu, ona engel olması gerektiğini düşündü ama ses çıkarmadı. İviç kadehi dudaklarına götürdü ve yüzünü tiksintiyle buruşturdu, kadehi bırakırken, “Ne berbat şey,” dedi.</p>
			<p>Boris’le Lola masanın yanından geçtiler, gülüyorlardı.</p>
			<p>Lola, “Ne haber, bebek?” diye seslendi.</p>
			<p>İviç nazik bir gülümsemeyle, “Çok iyi,” dedi.</p>
			<p>Şampanya kadehini aldı ve Lola’dan gözünü ayırmadan bir<a id="GBS.0217.03"/> nefeste içti. Lola da gülümsedi ve dans ederek uzaklaştılar. İviç büyülenmiş gibiydi.</p>
			<p>Hemen de duyulmayacak kadar alçak sesle, “Onu nasıl da bastırıyor kendine,” dedi. “Bu... bu gülünç bir şey. Tıpkı bir devanasına benziyor.”</p>
			<p>Mathieu, “Kıskanıyor,” diye düşündü. “Ama hangisini?”</p>
			<p>İviç sarhoştu, dudaklarında sağlıksız bir gülümsemeyle yalnızca Boris ve Lola’ya bakıyordu; Mathieu’nün<a id="GBS.0217.04"/> varlığına aldırış ettiği yoktu, Mathieu yüksek sesle konuşmasını mazur gösterecek bir araçtı şimdi. Gülüşleri, tavırları, söylediklerinin hepsi, onun içinden geçip gidiyor ve gene İviç’e dönüyordu. Mathieu, “Buna kahrolmam gerekirdi,” diye düşündü, “oysa vız geliyor.”</p>
			<p>İviç birden, “Dans edelim,” dedi.</p>
			<p>Mathieu irkildi.</p>
			<p>“Siz, benimle dans etmeyi sevmezsiniz,” dedi.</p>
			<p>“Zararı yok,”<a id="GBS.0217.05"/> dedi İviç, “zaten sarhoşum ben.”</p>
			<p>Kalktı, sallanıyordu, az kalsın düşecekti, masanın kenarını yakaladı. Mathieu, onu kollarının arasına alıp götürdü, bir buharın içine girdiler, kalabalık, kokulu ve karanlık, üzerlerine kapandı. Mathieu bir an boğulmuş gibi oldu. Ama hemen kendine geldi, bir zencinin arkasında ayaklarına bakarak tempoyu yakaladı, ilk melodilerden beri İviç yoktu, uçmuştu.</p><div style="display:none;"><a id="GBS.0218.01"/></div>
			<p>“Ne kadar hafifsiniz.”</p>
			<p>Gözlerini yere indirdi ve birçok ayak gördü, “Benim kadar bile dans edemeyen bir sürü adam var,” diye düşündü. İviç’i biraz kendinden uzakta, kollarının ta ucunda tutuyor, ona bakmıyordu.</p>
			<p>İviç, “İyi dans ediyorsunuz,” dedi. “Ama zevk almadığınız belli oluyor.”</p>
			<p>Mathieu, “Hayır ama biraz korkuyorum,” dedi.</p>
			<p>Gülümsedi.</p>
			<p>“Şaşılacak şey,” dedi. “İki dakika<a id="GBS.0218.02"/> önce ayakta zor duruyordunuz, şimdi bir profesyonel gibi dans ediyorsunuz.”</p>
			<p>İviç, “Ölecek halde olsam gene dans edebilirim,” dedi. “Bütün gece, sabaha dek dans ederim, yorulmam.”</p>
			<p>“Ben de öyle olmak isterdim.”</p>
			<p>“Yapamazsınız.”</p>
			<p>“Biliyorum.”</p>
			<p>İviç sinirli bir aceleyle çevresine bakıyordu.</p>
			<p>“Devanasını göremiyorum,” dedi.</p>
			<p>“Lola mı? Arkanızda, solda.”</p>
			<p>“Onlara doğru gidelim.”</p><div style="display:none;"><a id="GBS.0218.03"/></div>
			<p>Zayıf bir adama çarptılar, adam özür diledi, kadın öfkeyle baktı. İviç, başı geriye dönük, Mathieu’yü geri itiyordu. Ne Boris ne Lola onları görmüştü. Lola gözlerini kapamıştı, mavi gözkapakları yüzünde haşin iki leke gibiydi; Boris, kutsal bir yalnızlığın içindeymiş gibi gülümsüyordu.</p>
			<p>Mathieu, “Daha gidiyor muyuz?” diye sordu.</p>
			<p>“Burada kalalım, başka yer yok.”</p>
			<p>İviç yeniden ağırlaşmıştı,<a id="GBS.0218.04"/> gözleri kardeşiyle Lola’ya takılı, hemen de dans etmiyordu. Mathieu, İviç’ten iki perçem arasındaki küçücük bir kulaktan başka bir şey görmüyordu. Boris’le Lola dönerek onlara doğru geldiler. İyice yaklaştıkları zaman İviç, kardeşinin kolunu dirseğinin üzerinden çimdikledi.</p>
			<p>“Merhaba Parmak Çocuk!”</p>
			<p>Boris şaşkınlıkla gözlerini açtı:</p>
			<p>“Hey İviç, kaçma! Bana neden Parmak Çocuk dedin?”</p><div style="display:none;"><a id="GBS.0218.05"/></div>
			<p>İviç yanıt vermedi, Mathieu’yü çevirdi ve Boris’e sırtını dönerek dansa devam etti. Lola gözlerini açmıştı.</p>
			<p>Boris, ona, “Bana neden Parmak Çocuk dediğini sen anlayabildin mi,” diye sordu.</p>
			<p>Lola, “Galiba anladım,” dedi.</p>
			<p>Boris bir şeyler daha söyledi ama alkış sesleri kelimeleri boğdu; caz susmuştu; zenciler, sahneyi Arjantin orkestrasına bırakabilmek için acele acele aletlerini topluyorlardı.</p><div style="display:none;"><a id="GBS.0219.01"/></div>
			<p>Mathieu’yle İviç masalarına döndüler.</p>
			<p>“Çok eğleniyorum,” dedi İviç.</p>
			<p>Lola oturmuştu bile. İviç’e, “Gerçekten çok güzel dans ediyorsunuz,” dedi.</p>
			<p>İviç yanıt vermedi, tuhaf bir bakışla gözlerini Lola’ya dikmişti.</p>
			<p>Boris, Mathieu’ye, “Amma koşturuyordunuz,” dedi. “Dans ettiğinize bin şahit lazımdı.”</p>
			<p>“Kardeşiniz öyle istedi,” dedi Mathieu.</p>
			<p>Boris gülüyordu.</p>
			<p>“Bu kadar iri<a id="GBS.0219.02"/> olduğunuza göre, sizin daha çok akrobatik danslar yapmanız gerek zaten.”</p>
			<p>Ağır bir sessizlik oldu. İviç, yalnız ve küstah, susuyordu ve kimsenin canı konuşmak istemiyordu. Yalnızca kendilerine ait küçücük bir gök, yuvarlak, kuru ve boğucu, üzerlerine kapanmıştı.</p>
			<p>Ampuller yandı. Tangonun ilk notalarıyla İviç, Lola’ ya doğru eğildi. Kısık bir sesle, “Gelin,” dedi.</p>
			<p>“Ben idare etmesini<a id="GBS.0219.03"/> bilmem,” dedi Lola.</p>
			<p>“Ben idare edeceğim,” dedi İviç. Sonra dişlerini meydana çıkaran kötü bir gülüşle ilave etti:</p>
			<p>“Korkmayın! Ben bir erkek gibi idare edebilirim.”</p>
			<p>Kalktılar. İviç, Lola’yı yakalayarak kabaca piste doğru itti.</p>
			<p>Boris piposundan derin nefesler çekerek, “Ne iç sıkıcı şeyler,” dedi.</p>
			<p>“Evet.”</p>
			<p>Özellikle Lola sıkıyordu insanı, genç kız havasıyla...</p>
			<p>“Bakın,”<a id="GBS.0219.04"/> dedi Boris.</p>
			<p>Cebinden, boynuz saplı bir hançer çıkardı ve masanın üzerine bıraktı. Sonra, “Bir Arap hançeri,” diye anlattı. “Bakın, emniyet mandalı var.”</p>
			<p>Mathieu nazik bir ilgiyle bıçağı aldı.</p>
			<p>“Öyle değil,” dedi Boris. “Tanrım, elinizi parçalayacaksınız.”</p>
			<p>Bıçağı aldı, kınından çıkardı ve kadehinin yanına koydu.</p>
			<p>“Bu, bir bedevi şeyhin hançeri,” dedi. “Şu esmer lekeleri görüyor<a id="GBS.0219.05"/> musunuz? Bana satan adam o lekelerin kan lekesi olduğuna yemin etti.”</p>
			<p>Sustular, Mathieu uzaktan gölgeli bir denizin üzerinde Lola’nın eski Romalı başını gördü. “Lola’nın bu kadar uzun boylu olduğunu fark etmemiştim.” Gözlerini çevirdi ve Boris’in yüzünde, içini burkan saf bir mutluluk gördü. Pişmanlıkla, “Benimle birlikte olduğu için mutlu,” diye düşündü, “oysa ben, ona söyleyecek söz bile<a id="GBS.0220.01"/> bulamıyorum.”</p>
			<p>Boris, “Şu gelen kadına bakın,” dedi, “sağda, üçüncü masada.”</p>
			<p>“Boynunda inciler olan sarışın mı?”</p>
			<p>“Evet, yalancı inci tabii. Bakın, o da bize bakıyor.”</p>
			<p>Mathieu soğuk gözlü, iri, güzel kıza gizlice baktı. </p>
			<p>“Nasıl buldunuz?”</p>
			<p>“Güzel.”</p>
			<p>“Geçen gün tanıştık, bir asılış asıldı, bütün gece dans edelim, diye balta oldu. Bir de üstüne bana sigara tabakasını hediye<a id="GBS.0220.02"/> etti. Lola deli oldu, tabakayı metrdotele verdi.”</p>
			<p>Somurtkan bir yüzle ekledi:</p>
			<p>“Gümüştü, üzerinde küçük taşlar da vardı.”</p>
			<p>Mathieu, “Sizi gözleriyle yiyor,” dedi.</p>
			<p>“Herhalde.”</p>
			<p>“Peki ne yapacaksınız?”</p>
			<p>Boris hor gören bir tavırla, “Hiç,” dedi. “Orta malı karının biri.”</p>
			<p>Mathieu şaşırmıştı, “Ee, ne olacak,” dedi. “Papazlığınız mı tuttu birdenbire?”</p>
			<p>Boris güldü.</p>
			<p>“Yok<a id="GBS.0220.03"/> canım, o demek değil; ama orospular, dansözler, şarkıcılar, işte hepsi sonunda aynı şey. Biriyle yatıyorsunuz, hepsi sizinmiş gibi olur.” Piposunu masaya bıraktı sonra ciddi bir sesle açıkladı. “Ben aslında namuslu adamım,” dedi, “bunlarla ilgim yok, sizin gibi değilim.”</p>
			<p>“Hımm,” dedi Mathieu.</p>
			<p>“Göreceksiniz,” dedi Boris, “göreceksiniz, şaşacaksınız, yemin ederim. Lola’yla iş bittikten sonra<a id="GBS.0220.04"/> nasıl papazlar gibi yaşayacağım.”</p>
			<p>Keyifle ellerini ovuşturdu. Mathieu, “Lola’yla iş o kadar çabuk biteceğe benzemiyor,” dedi.</p>
			<p>“Temmuzun birinde bitecek, nesine girersiniz bahse?”</p>
			<p>“Hiçbir şeyine. Her ay bir dahaki ay başında ondan ayrılacağınızı söylersiniz, her seferinde de bahsi kaybedersiniz. Bana zaten yüz frank, bir dürbün, beş paket Corona Corona, bir de o Seine Sokağı’nda gördüğümüz<a id="GBS.0220.05"/> şişe içindeki gemiyi borçlusunuz. Hiçbir zaman ayrılmayı düşünemezsiniz, Lola’ya bağlısınız siz.”</p>
			<p>Boris, “Bu sözleriniz içime işliyor,” dedi.</p>
			<p>Mathieu heyecansız devam etti:</p>
			<p>“Ne var ki kendinizi gerçekten bağlı hissetmeye katlanamıyorsunuz, elinizde değil.”</p>
			<p>Boris öfkeli, gülerek, “Susun bakalım,” dedi. “Sigaralarınızla geminizi almak için gene de bahse girebilirsiniz.”</p>
			<p>“Bilirim<a id="GBS.0221.01"/> bilirim, namus borçlarınızı asla ödemezsiniz. Siz kötü bir adamsınız.”</p>
			<p>Boris, “Siz,” dedi, “siz de sıradan bir adamsınız.”</p>
			<p>Yüzü aydınlandı.</p>
			<p>“‘Sen sıradan bir herifsin.’ Nasıl? Birine savrulacak güzel bir küfür değil mi?”</p>
			<p>“Fena değil,” dedi Mathieu, “ya da daha iyisi: Sen fiyatı biçilmemiş herifin birisin.”</p>
			<p>“Yok,” dedi Mathieu. “Bu iyi değil. Bununla sizin durumunuz zayıflıyor.”</p><div style="display:none;"><a id="GBS.0221.02"/></div>
			<p>Boris cömertlikle kabul etti:</p>
			<p>“Hakkınız var. Siz çekilmez bir adamsınız, çünkü her zaman haklı çıkıyorsunuz.”</p>
			<p>Piposunu özenle doldurarak tekrar yaktı.</p>
			<p>“Açık konuşmak gerekirse,” dedi, “benim niyetim başka.” Sonra biraz korkulu ve manyak gözlerle bakarak anlattı: “Yüksek sosyeteden bir kadın ayarlamak istiyorum.”</p>
			<p>“Bak sen,” dedi Mathieu, “o niye?”</p>
			<p>“Bilmem. Bana öyle geliyor<a id="GBS.0221.03"/> ki bu çok eğlenceli olur, kim bilir ne numaralar yapar onlar. Sonra fiyakalı da bir şey, çoğunun <em>Vogue</em>’da ismi geçiyor. Anlıyorsunuz ya. Bir <em>Vogue</em> alırsınız, resimlere bakarsınız, bir de birinin altında bir yazı: ‘Madam la Kontes de Rocamadour, sevgili tazılarıyla.’ Siz de, ben dün gece bu kadınla yattım, diye düşünürsünüz. Bu, insanın hoşuna gider herhalde.”</p>
			<p>“Şuna bakın, size gülümsüyor,”<a id="GBS.0221.04"/> dedi Mathieu.</p>
			<p>“Evet, kuduruyor şimdi, bu sırf namussuzluğundan, biliyor musunuz? Beni Lola’nın elinden almak istiyor, çünkü Lola’ya diş geçiremiyor başka türlü. Sonra karar verdi: Arkama dönüp oturacağım.”</p>
			<p>“Nedir o, yanındaki kim onun?”</p>
			<p>“Bir arkadaşı, Alcazar’da dans ediyor. Güzel oğlan değil mi ha? Şu surata bakın! Burnunu sokmadığı pislik kalmaz, ondan sonra bir de bakarsın ortaya<a id="GBS.0221.05"/> gene on altı yaşında tüysüz bir oğlan olarak çıkmış.”</p>
			<p>“Ne olmuş yani,” dedi Mathieu. “Siz de otuz beş yaşına gelince öyle olacaksınız.”</p>
			<p>Boris somurtuk, “Ben, otuz beşime gelene kadar çoktan nalları dikmiş olacağım,” dedi.</p>
			<p>“Bunu söylemek hoşunuza gidiyor.”</p>
			<p>“Ben veremim.”</p>
			<p>“Biliyorum.” –Boris bir sabah dişlerini fırçalarken diş etini kanatmış ve musluğa kan tükürmüştü.– “Biliyorum,<a id="GBS.0222.01"/> ee sonra?”</p>
			<p>“Verem olmak umurumda değil,” dedi Boris. “Ama tedaviler, ilaçlar hiç bana göre değil. Zaten otuzuna gelince ölüp gitmeli insan, otuzdan sonra muşmulaya dönüyor, bir halta yaramıyor.”</p>
			<p>Sonra Mathieu’ye bakarak telaşla ilave etti:</p>
			<p>“Bunu sizin için söylemedim.”</p>
			<p>“Hayır,” dedi Mathieu, “ama haklısınız, insan otuzundan sonra bir halta yaramaz hale geliyor.”</p>
			<p>“İki yaş daha<a id="GBS.0222.02"/> yaşlanmak, sonra ömrümün sonuna kadar hep o yaşta kalabilmek isterdim. Ne güzel olur kim bilir.”</p>
			<p>Mathieu, ona şaşkın bir sevecenlikle baktı. Boris için gençlik, insan ömrünün çabucak tüketilen, ucuz bir bölümüydü ve ondan alabildiğine yararlanmalıydı insan; ama aynı zamanda o, ruhun bir erdemiydi ve ona layık olmak gerekti. Daha doğrusu insanın kendi gözünde haklı çıkması demekti. “Zararı<a id="GBS.0222.03"/> yok,” diye düşündü Mathieu, “o genç olmayı biliyor.” Buradaki bunca insan arasında yalnız Boris, yalnızca o gerçekten burada, bu gece kulübündeydi, gerçekten bu sandalyede oturuyordu. “Aslında bu o kadar boktan bir şey olmasa gerek; gençliğini kıyasıya yaşamak, ta köküne kadar ve sonra, otuzunda geberip gitmek. Zaten ölmese de insan otuzundan sonra gerçekten yaşamıyor ki.”</p>
			<p>Boris, “Çok canı<a id="GBS.0222.04"/> sıkkın görünüyorsunuz Mathieu,” dedi.</p>
			<p>Mathieu irkildi. Boris utançla kızarmıştı ama gene de ısrarlı bir kaygıyla Mathieu’ye bakmakta devam ediyordu.</p>
			<p>“Anlaşılıyor mu?” diye sordu Mathieu.</p>
			<p>“Hem de nasıl.”</p>
			<p>“Parasızlık içimi sıkıyor.”</p>
			<p>Boris sertçe, “Siz biraz idaresizsiniz,” dedi. “Ben sizin aldığınız aylığı alsaydım, sağdan soldan borç aramazdım herhalde. Barmenden aldığım yüz<a id="GBS.0222.05"/> frangı vereyim mi?”</p>
			<p>“Mersi. Beş bin kâğıda ihtiyacım var benim.”</p>
			<p>Boris şaşkın bir ıslık çaldı, “Pardon,” dedi. “Arkadaşınız Daniel’den mi alacaksınız?”</p>
			<p>“Veremiyor.”</p>
			<p>“Ağabeyiniz?”</p>
			<p>“Vermek istemiyor.”</p>
			<p>“Hay Allah,” dedi Boris. “Hay Allah kahretsin!” Sonra kekeleyerek şaşkın devam etti: “Eğer... eğer isterseniz...”</p>
			<p>“Eğer istersem ne?”</p>
			<p>“Hiç, düşünüyorum da, ne boktan<a id="GBS.0223.01"/> iş, Lola’nın bir dolu parası var, bir boka da yaramıyor.”</p>
			<p>“Lola’dan borç almak istemem.”</p>
			<p>“Ama yemin ederim ki o paralar hiçbir işe yaramıyor, öyle duruyor. Bankadaki parasına bir şey demem, bono alıyor, Borsada oynuyor, o para ona gerekli. Ama tam yedi bin frangı var, nakit para, dört aydır evinde saklıyor, elini sürmedi, hatta bankaya kadar götürecek zaman bile bulamadı. Size diyorum<a id="GBS.0223.02"/> ki, bir çantanın içinde öylece duruyor.”</p>
			<p>Mathieu, canı sıkkın, “Anlatamadım,” dedi. “Lola’dan isteyemem, çünkü istersem vermemezlik edemeyeceğini biliyorum.”</p>
			<p>Boris gülümsedi.</p>
			<p>“Bu doğru,” dedi. “Vermemezlik edemez.”</p>
			<p>“Gördünüz mü?”</p>
			<p>“Ne pis iş be!” dedi Boris. “Şu beş bin kâğıt için arpacıkumrusu gibi düşünüp duruyorsunuz, elinizin altında da bir alay para yatıyor, almak istemiyorsunuz.<a id="GBS.0223.03"/> Peki, ondan kendim için istesem?”</p>
			<p>Mathieu telaşla, “Hayır, hayır, sakın öyle şeyler yapmayın,” dedi. “Sonunda nasılsa gerçeği öğrenir. Söz, değil mi?” Israrla, “Bakın,” dedi, “böyle bir şey yaparsanız çok üzülürüm.”</p>
			<p>Boris yanıt vermedi. Bıçağını iki parmağıyla tutmuş, ucu aşağıda, alnının hizasına kadar kaldırmıştı. Mathieu içinde bir rahatsızlık duydu. “Ne alçak herifim ben,” diye düşündü.<a id="GBS.0223.04"/> “Marcelle’i harcayarak soyluluk numaraları yapmaya ne hakkım var.” Boris’e döndü, ona, “Lola’dan şu parayı alıverin,” demek istiyordu. Ama tek kelime söylemedi, bütün kanı yüzüne hücum etmişti. Boris parmaklarını araladı ve bıçak düştü. Keskin çelik, masaya saplandı, boynuz sap titredi.</p>
			<p>İviç’le Lola masaya dönmüşlerdi. Boris bıçağı çekip çıkardı ve masaya bıraktı.</p>
			<p>Lola, “Bu korkunç şey<a id="GBS.0223.05"/> de ne?” diye sordu.</p>
			<p>“Bir bedevi şeyhin hançeri,” dedi Boris, “seni doğru yola getirmek için aldım.”</p>
			<p>“Sen küçük bir canavarsın.”</p>
			<p>Orkestra yeni bir tangoya başlamıştı. Boris, Lola’ya karanlık gözlerle bakarak, “Hadi kalk,” dedi.</p>
			<p>“Hepiniz elbirliği edip beni cennete göndereceksiniz galiba.”</p>
			<p>Yüzü aydınlanmıştı, mutlu bir gülümsemeyle devam etti:</p>
			<p>“Çok tatlısın.”</p>
			<p>Boris ayağa<a id="GBS.0224.01"/> kalktı ve Mathieu, “Gene de parayı isteyecek,” diye düşündü. Utançla içi ezilmişti ve kendini sefil bir şekilde ferahlamış hissediyordu. İviç yanındaki iskemleye geçti, kısık bir sesle, “Nefis bir kadın,” diye söylendi.</p>
			<p>“Evet, çok güzel.”</p>
			<p>“Ooo!.. Hele bedeni! O canlı, taze, dipdiri beden üzerinde o yorulmuş, yıpranmış baş; ne heyecan verici bir şey. Zamanın aktığını duyar gibiydim, kollarımın<a id="GBS.0224.02"/> arasında tükenip sönecek sandım.”</p>
			<p>Mathieu’nün gözleri Boris’le Lola’yı kovalıyordu. Boris daha konuya gelmemişti. Şaka ediyordu herhalde, Lola gülüyordu.</p>
			<p>Mathieu usulca, “Hoş bir kadın,” dedi.</p>
			<p>İviç kuru bir sesle, “Hoş mu? Yok, hiç de değil! Aksine pis, kötü bir kadın, bir dişi,” dedi.</p>
			<p>Sonra gururla ilave etti:</p>
			<p>“Benden çekiniyor ama...”</p>
			<p>Mathieu, “Farkındayım,” dedi. Sinirli<a id="GBS.0224.03"/> hareketlerle bacak bacak üstüne atıyor, doğruluyor, dönüyor, bacaklarını tekrar değiştiriyordu. </p>
			<p>“Dans etmek istiyor musun?” diye sordu.</p>
			<p>“Hayır,” dedi İviç, “içmek istiyorum. “Kadehini yarıya kadar doldurdu, sonra anlattı: “Dans ederken içmek güzel bir şey, çünkü dans, insanın sarhoş olmasını önlüyor ve alkol insanı dik tutuyor.”</p>
			<p>Gergin bir gülüşle devam etti.</p>
			<p>“Benim eğlenmem de<a id="GBS.0224.04"/> böyle zaten,” dedi. “Sonunda işi berbat ediyorum.”</p>
			<p>“Tamam,” diye düşündü Mathieu, “söylüyor.” Boris ciddi bir yüz takınmıştı, Lola’ya bakmadan konuşuyordu. Lola bir şey demiyordu. Mathieu yüzünün kıpkırmızı kesildiğini hissetti, Boris’e kızıyordu şimdi. Dev bir zencinin omuzları bir an Lola’nın başını maskeledi, sonra asık bir yüzle tekrar göründü; müzik durdu, kalabalık aralandı ve Boris,<a id="GBS.0224.05"/> kötü ve kendini beğenmiş yüzle kalabalıktan sıyrıldı. Lola, onun biraz gerisinden yürüyordu, durumdan memnun olmadığı belliydi. Boris, İviç’e doğru eğilerek, “Şunu dansa kaldır lütfen,” dedi.</p>
			<p>İviç şaşmış görünmedi, kalktı ve Lola’yı karşıladı.</p>
			<p>Lola, “Ah, yok İviçciğim,” dedi, “çok yorgunum.”</p>
			<p>Birkaç saniye konuştular, sonra İviç, onu piste sürükledi.</p>
			<p>Mathieu, “Olmaz mı diyor?” diye<a id="GBS.0225.01"/> sordu.</p>
			<p>Boris, kinle, “Evet,” dedi, “ama ben, ona bunu ödeteceğim.”</p>
			<p>Sapsarıydı, dudaklarındaki gevşek ve kinci anlamla şu anda kız kardeşine benzemişti. Bu, insanı şaşırtan, rahatsız eden bir benzeyişti.</p>
			<p>Mathieu kaygılı, “Aptallığı bırakın,” dedi.</p>
			<p>“Şimdi bana kızıyorsunuz, değil mi,” dedi Boris, “bana konuşma demiştiniz.”</p>
			<p>“Size kızabilmek için hayvan olmam gerek, pekâlâ biliyorsunuz<a id="GBS.0225.02"/> ki sonradan ben de kabul ettim. Neden vermiyor?”</p>
			<p>Boris, omuzlarını kaldırarak, “Bilmiyorum,” dedi. Suratını astı, “o para bana gerekli, dedi. Ne âlâ, dedi.” Şaşkın bir öfkeyle, “Ondan kırk yılda bir şey istiyorum,” diye devam etti, “hanımefendi burun kıvırıyor. Ama ödemesi gerek; onun yaşında bir kadın, benim gibi birini tavlamaya kalkışırsa bunun fiyatını ödemesi gerekir.”</p>
			<p>“İşi ona nasıl<a id="GBS.0225.03"/> anlattınız?”</p>
			<p>“Ona bu parayı garaj almak isteyen bir arkadaşa vereceğimi söyledim. Hatta adını da söyledim. Picard, dedim, sahiden de o bir garaj almak peşinde. Lola da tanır Picard’ı.”</p>
			<p>“Size inanmadı herhalde.”</p>
			<p>“Bilmiyorum,” dedi Boris. “Ama bildiğim bir şey var, o bunu bana ödeyecek, hem de şimdi, hemen...”</p>
			<p>Mathieu, “Oturun oturduğunuz yerde,” diye haykırdı.</p>
			<p>Boris, bir çocukla<a id="GBS.0225.04"/> konuşur gibi, “Peki, peki,” dedi. “Anlaşıldı. Bu bana ait iş, siz karışmayın.”</p>
			<p>Kalktı ve iriyarı sarışına doğru yürüdü. Kız hafifçe kızardı ve kalktı. Onlar dansa başladıkları sıra Lola’yla İviç, Mathieu’nün yanından geçtiler. Sarışın, önem vermez bir tavır takınmıştı. Ama gülümseyişinin ardında tetikteydi. Lola sakindi, gururla ilerliyor, yolu üzerinde insanlar ona saygılarından, kenara çekiliyorlardı.<a id="GBS.0225.05"/> İviç küçük adımlarla, geri geri gidiyordu, her şeyden habersiz gibiydi, gözleri göklerdeydi. Mathieu, Boris’in hançerini aldı ve boynuz sapı küçük darbelerle masanın kenarına vurmaya başladı, “Burada kan dökülebilir,” diye düşündü. Ama hiç umurunda değildi, hiç; o şimdi Marcelle’i düşünüyordu. “Marcelle, kadınım, karım,” diye düşündü ve bir şeyler gürültülerle üstüne kapandı. “Karım,<a id="GBS.0226.01"/> kadınım, benim evimde yaşayacak. İşte bu!” Bu çok doğal bir şeydi, nefes almak, yutkunmak kadar doğal. Bu her yerden geliyordu, ona sokuluyor, sürtünüyordu; “Bırak kendini, koyuver, böyle kıvranma, yumuşak ol... Evimde. Onu her gün göreceğim.” Düşündü: “Her şey apaçık belli, bir yaşamım var benim.”</p>
			<p>Bir yaşam! Çevresine, bütün o kızarmış yüzlere baktı, o buluttan yastıklarda dinlenen kırmızımsı<a id="GBS.0226.02"/> aylara. “Hepsinin yaşamı var. Her birinin. Her birinin kendi yaşamı. Bu yaşamlar bir gece kulübünün duvarları arasından, Paris sokaklarından, sonra Fransa’dan geçiyor, birbirlerine rastlıyor, birbirini kesiyor ve gene tıpkı bir diş fırçası, bir tıraş makinesi, birbirinden alınıp verilemeyen bütün o ufak tefek kişisel eşya gibi, kopamayacak, ayrılamayacak kadar insanlara bağlı, onlara özgü kalabiliyor.<a id="GBS.0226.03"/> Ben zaten biliyordum. Her birinin bir yaşamı olduğunu biliyordum. Benim de kendime özgü bir yaşamım olduğunu bilmiyordum. Diyordum ki, ben hiç kımıldamıyorum, ondan sıyrılıp kaçabiliyorum. Halbuki ta baştan beri içindeymişim. İçinde geberiyormuşum bilmeden.” Bıçağı masaya bıraktı, şişeyi aldı, kadehinin üzerine dimdik kaldırdı ama şişe boştu. İviç’in kadehinde iki parmak şampanya kalmıştı,<a id="GBS.0226.04"/> kadehi aldı ve içti.</p>
			<p>“Esnedim, içtim, kadınlarla yattım. Ve bütün bunlar iz bırakıyordu. En ufak bir hareketim, benim dışımda, ötemde, geleceğin içinde, gelişen, olgunlaşan küçük ve inatçı bir bekleyiş oluşturuyordu. Ben’im bu bekleyiş, ben’im; köşe başlarında, yol kavşaklarında, nikâh memurluğunda beni, kendimi bekleyen ben’im; orada, kırmızı bir koltuğa oturmuş olan ben’im, siyah bir giysi,<a id="GBS.0226.05"/> kolalı beyaz yaka ile gelmemi, sıcaktan patlayarak: Evet, evet, onu karılığa kabul ediyorum, dememi bekliyorum.” Şiddetle başını silkti ama yaşam olduğu gibi çevresinde duruyordu. “Usul usul, yavaş yavaş, keyfimce, miskinliklerim nasıl emrederse öyle, kabuğumu ördüm, kapadım. Şimdi oldu, tamam, artık oldum, her yanda ben varım. Ortada evim var, içinde ben, yeşil koltuklarımın arasında, dışarıda<a id="GBS.0227.01"/> Gaité Sokağı var, tek yönlü bir yol bu, çünkü ben her gün onu yokuş aşağı, aynı yöne iniyorum. Maine Caddesi ve bütün Paris çevremde çepeçevre, önde kuzey, arkada güney, sağ kolda Panthéon, sol kolda Eyfel Kulesi, tam karşımda Clignancourt Kapısı ve Vercingetorix Sokağı’nın ortasında, pembe pırıltılı bir küçük delik; Marcelle’in, karımın, kadınımın odası ve Marcelle içinde, çıplak, beni bekliyor.<a id="GBS.0227.02"/> Ve sonra Paris’in çevresinde çepeçevre Fransa, kırmızı kalın çizgilerle gösterilmiş tek yönlü yollarla, sonra maviyle ya da siyahla boyanmış denizler, mavi Akdeniz, siyah Kuzey Denizi, sütlü kahverengiyle Manş ve sonra ülkeler, Almanya, İtalya –İspanya bembeyaz görünüyor; renksiz, çünkü oraya dövüşmeye gitmemiştim– ve sonra odamdan değişmeyen uzaklıktaki küçük, yuvarlak kentler; Timbuktu, Toronto,<a id="GBS.0227.03"/> Kazan, Nijni-Novgorod, sınır taşları gibi değişmez, belli. Gidiyorum, geliyorum, dolaşıyorum, geziyorum, gezebilirim. Bunlar benim yaz tatillerim, nereye gitsem kabuğumu birlikte götürüyorum, odamda, kitaplarımın arasında, evimde kalıyorum; Marakeş’e ya da Timbuktu’ya bir santimetre bile yaklaşmıyorum. Trene, vapura, otokara da binsem, tatil geçirmeye Fas’a gitsem, sonra birden kalkıp Marakeş’e<a id="GBS.0227.04"/> dönsem, gene de hep odamda, kendi evimde olacağım. Hatta kumlarda dolaşsam, çarşıda Marakeş’i parmaklarımın ucunda duymak için Arap’ı okşasam gene boş. O Arap Marakeş Çarşısı’nda olacaktır ama ben, hayır: Ben, Faslı Arapla maşlahından üç bin kilometre uzaktaki odamda, yorgun ve düşünceli oturuyor olacağım, kendi arzuladığım yaşamın gerektirdiği gibi. Sonsuza kadar, sonsuza kadar Marcelle’in eski<a id="GBS.0227.05"/> âşığı, şimdi kocası, lisede öğretmen, İngilizceyi öğrenememiş bir adam, Komünist Parti’ye girmemiş, İspanya’ya dövüşmeye gitmemiş bir adam, sonsuza kadar.”</p>
			<p>“Kendi yaşamım.” Yaşamı onu çevreliyor, sarıyordu. Bu, başlangıcı ve sonu yoklukta ama sonsuz olmayan acayip bir şeydi. Bu yaşamı Mathieu bir belediye memurunun gözlerinin önünden, öbür belediye memurunun gözlerinin önüne sererek götürmüştü;<a id="GBS.0228.01"/> 1923’te kaydolduğu bir semtin belediye memurluğundan, 1938’in Ağustos ya da Eylül ayında Marcelle’e evlenmek için gideceği bir başka semtin belediye memurluğuna; yaşamının, bütün doğadan olan şeyler gibi belirsiz ve kararsız bir anlamı, tozlu, menekşemsi bir kokusu, yapışkan ve yavan bir tadı vardı.</p>
			<p>“Bütün ömrümce dişleri sökülmüş olarak yaşadım,” diye düşündü. “Evet, dişleri sökülmüş. Asla<a id="GBS.0228.02"/> ısırmadım, bekledim, bekliyor ve kendimi hep daha sonra gelecek günlere saklıyordum ve şimdi, birden gördüm ki hiç dişim kalmamış. Ne yapmalı şimdi? Kabuğu mu kırmalı? Söylemesi kolay. Hem sonra geriye ne kalır? Toz toprak içinde, ardında pırıl pırıl izler bırakarak tırmanan yapışkan bir küçük zamk parçası.”</p>
			<p>Gözlerini kaldırdı ve Lola’yı gördü, Lola’nın dudaklarında çirkin bir yarım gülüş<a id="GBS.0228.03"/> vardı. İviç’i gördü: İviç başı geriye atılı, kendini unutmuş, yaşı, geleceği olmayan bir yaratık olarak dans ediyordu. “Onun kabuğu yok,” diye düşündü. Dans ediyordu, sarhoştu ama Mathieu’yü düşünmüyordu. Hiç, hiç düşünmüyordu. Öylesine ki, Mathieu hiç var olmamış gibiydi onun için. Orkestra bir Arjantin tangosu çalmaya başlamıştı. Mathieu bu tangoyu biliyordu; <em>Mio caballo murrio</em>’ydu;<em> </em>ama şimdi<a id="GBS.0228.04"/> İviç’e bakarken ona bu hüzünlü ve feci müziği ilk kez duyuyormuş gibi geliyordu. “O hiçbir zaman benim olmayacak, hiçbir zaman benim kabuğuma girmeyecek.” Gülümsedi, içinde alçakgönüllü ve serinletici, yaşam verici bir acı duydu, özgürlüğünün bağlı olduğu bu küçük, kırılgan ve öfkeli bedeni seyrediyordu. “Sevgili, sevgili İviç,” diye düşündü, “sevgili özgürlüğüm.” Ve birden, kirlenmiş varlığının<a id="GBS.0228.05"/> üstünde, yaşamının üstünde berrak ve saf bir bilinç uçmaya başladı, “ben”siz bir bilinç, yalnızca bir avuç sıcak hava; uçuyordu, bir bakıştı o, bohem bozuntusuna bakıyordu, rahatına sıkı sıkıya yapışmış küçük burjuvaya, o hiçbir sonuca varamamış aydına, “devrimci değil, isyan etmiş”, gevşek yaşamıyla çepeçevre sınırlanmış o maddesiz hayal budalasına bakıyor ve hüküm veriyordu: “Bu herif sıfırı tüketti,<a id="GBS.0229.01"/> uçamadı.” Ama o, o kimseyle el ele değildi, kendi çevresinde dönüp duran o sabun baloncuğunun içinde, kirlenmiş, bitmiş, aşağılarda, İviç’in gözlerinde acı çekerek, baştan ayağa müziğe bulanmış, ölümlü ve pişman, dönüp duruyordu. Kıpkırmızı bir bilinç, küçük somurtkan bir İtalyan melodisi <em>Mio caballo murrio, </em>o her şeyi yapabilir, İspanyollar için gerçekten umutsuzluğa kapılabilir, her şeye her<a id="GBS.0229.02"/> şeye karar verebilir. Bu böyle sürüp gidebilseydi... Ama sürüp gidemezdi: Bilinç şişiyor, şişiyordu, orkestra sustu, o patladı, paramparça oldu. Mathieu kendini yaşamının dibinde, sert ve kupkuru, kendi kendisiyle baş başa, yapayalnız buldu. Kendi hakkında hüküm bile veremiyordu artık, kendini kabul de edemiyordu, Mathieu’ydü o kadar. “Bir kriz daha! Peki sonra?” Boris masaya dönmüştü, çok da kendinden<a id="GBS.0229.03"/> memnun görünmüyordu. Mathieu’ye, “Vay babam vay,” dedi.</p>
			<p>“Hı?” diye sordu Mathieu.</p>
			<p>“Sarışın. Anasının gözü.”</p>
			<p>“Ne yaptı?”</p>
			<p>Boris kaşlarını çattı ve yanıt vermeden ürperdi. İviç gene Mathieu’nün yanına oturmuştu. Yalnızdı. Mathieu salona göz gezdirdi ve Lola’yı müzisyenlerin yanında gördü, Sarrunyan’la konuşuyordu. Sarrunyan şaşmış göründü, sonra kaçamak bir bakışla iriyarı sarışına<a id="GBS.0229.04"/> baktı; kadın umursamaz bir rahatlıkla sigara içiyordu. Lola, ona bakarak gülümsedi ve salonun ortasından yürüdü. Oturduğu zaman tuhaf bir hali vardı. Boris dikkatle ayakkabılarına doğru baktı ve ağır, yüklü bir sessizlik oldu.</p>
			<p>İriyarı sarışın, “Delirdiniz mi?” diye bağırdı. “Hayır, yapamazsınız, ne hakkınız var? Gitmiyorum!”</p>
			<p>Mathieu yerinden sıçradı ve herkes dönüp baktı. Sarrunyan, sarışın<a id="GBS.0229.05"/> kadının önünde, buyruk bekleyen bir metrdotel gibi, merasimli bir tavırla eğilmişti. Onunla alçak sesle konuşuyordu, terbiyeli ve sertti. Sarışın birden ayağa kalktı. Yanındaki oğlana, “Gel,” dedi.</p>
			<p>Çantasını karıştırdı. Dudakları titriyordu.</p>
			<p>“Hayır, hayır,” dedi Sarrunyan, “benim misafirim olunuz.”</p>
			<p>Sarışın, bir yüz franklık çıkardı, parmaklarının arasında buruşturduktan sonra masaya<a id="GBS.0230.01"/> fırlattı. Genç adam da kalkmıştı, yüz franklığa ayıplayan gözlerle baktı. Sonra kadın onu kolundan yakaladı ve ikisi yan yana, başları havada, kalçalarını aynı tempoyla sallayarak, salondan çıktılar.</p>
			<p>Sarrunyan ıslık çalarak Lola’ya doğru geldi. Eğlenmiş bir gülümsemeyle, “Bir daha gelirse ona yıldızları da saydırırım,” dedi. </p>
			<p>“Mersi,” dedi Lola. “İşin bu kadar kolay olacağını ummamıştım.”</p><div style="display:none;"><a id="GBS.0230.02"/></div>
			<p>Sarrunyan dönüp gitti. Arjantin orkestrası salondan çıkmıştı, zenciler ellerinde çalgıları, birer birer geliyorlardı. Boris bir an öfke ve hayranlıkla parlayan gözlerini Lola’ya çevirdi, sonra İviç’e dönerek birden, “Gel,” dedi, “dans edelim.”</p>
			<p>Lola sakin gözlerle baktı. Ama onlar uzaklaşır uzaklaşmaz yüzü bir anda altüst oldu. Mathieu, ona gülümsedi.</p>
			<p>“Burada her istediğinizi yapabiliyorsunuz,”<a id="GBS.0230.03"/> dedi.</p>
			<p>Lola ilgisiz, “Onları avucumun içine aldım,” dedi, “insanlar buraya benim için geliyor.”</p>
			<p>Gözleri kaygılıydı, masaya sinirli parmaklarla vurmaya başladı. Mathieu ne söyleyeceğini bilemiyordu. Neyse ki Lola iki dakika sonra birden kalktı.</p>
			<p>“Özür dilerim,” dedi.</p>
			<p>Mathieu, onun salonu dolaştığını ve dışarı çıktığını gördü. “Zehir vakti geldi herhalde,” diye düşündü. Yalnızdı. İviç’le<a id="GBS.0230.04"/> Boris bir müzik parçası kadar berrak ve bir müzik parçasından hemen de farksız bir sertlikle haşin, dans ediyorlardı. Başını çevirdi ve masanın altından görünen ayaklarına baktı. Bomboş, ölü bir zaman aktı geçti; kafası da bomboştu. Kısık, iniltiye benzer bir sesle yerinden sıçradı. Lola dönmüştü, gözleri kapanmak üzereydi, gülümsüyordu: “Onun bir hesabı var.” Lola gözlerini açarak oturdu,<a id="GBS.0230.05"/> hâlâ gülümsüyordu.</p>
			<p>“Boris’in beş bin franga ihtiyacı olduğunu biliyor muydunuz?”</p>
			<p>“Hayır,” dedi. “Bilmiyordum, beş bin franga mı ihtiyacı varmış?”</p>
			<p>Lola, ona bakmakta devam ediyor, bütün bedeniyle ağır ağır öne arkaya sallanıyordu; Mathieu, kadının minicik gözbebeklerinin çevresindeki kocaman, yemyeşil rengi gördü.</p>
			<p>Lola, “Ona borç vermeyi reddettim,” dedi. “Parayı Picard için istediğini<a id="GBS.0231.01"/> söyledi, halbuki ben, onun Boris’ten önce size başvuracağını biliyorum.”</p>
			<p>Mathieu gülmeye başladı.</p>
			<p>“Picard, bende hiçbir zaman para bulunmadığını bilir.”</p>
			<p>Lola inanmamış bir tavırla, “Ya,” dedi, “demek bu işten haberiniz yoktu!”</p>
			<p>“Eh, evet, yoktu.”</p>
			<p>Lola, “Sahi mi,” dedi, “bu tuhaf işte!”</p>
			<p>Onun, bir gemi enkazı gibi burnu havada, bir yere çarpıp parçalanacağı ya da ağzı boydan<a id="GBS.0231.02"/> boya yırtılıp boğazında müthiş bir feryadın fışkıracağı sanılırdı.</p>
			<p>“Dün Boris size geldi mi?”</p>
			<p>“Evet, saat üç sıralarında,” dedi Mathieu.</p>
			<p>“Size hiçbir şey söylemedi, öyle mi?”</p>
			<p>“Şaşacak ne var bunda? Belki Picard’ı bugün görmüştür?”</p>
			<p>“Öyle dedi, zaten.”</p>
			<p>“O halde?”</p>
			<p>Lola omuz silkti.</p>
			<p>“Picard sabahtan akşama kadar Argenteuil’de çalışıyor.”</p>
			<p>Mathieu ilgisiz bir sesle,<a id="GBS.0231.03"/> “Picard’ın paraya ihtiyacı vardı, Boris’in oteline uğramış olacak, diye anlattı. Onu otelde bulamamış, Saint-Michel Bulvarı’ndan geri dönerken Boris’e rastlamıştır.”</p>
			<p>Lola alayla, “Ya,” dedi, “demek Picard, aydan aya üç yüz frank cep harçlığı alan Boris’ten beş bin frank istemeye gitmiş öyle mi? Olacak şey mi bu?”</p>
			<p>Mathieu öfkeyle, “Ee artık bilmiyorum,” dedi.</p>
			<p>“Parayı benim için istedi,”<a id="GBS.0231.04"/> diye bağırmak geldi içinden. Böylece her şey oracıkta biterdi. Fakat bunu yapamazdı, Boris vardı. “Boris’i dünyada affetmez, böyle olunca benimle suç ortaklığı yapmış oluyor.” Lola kırmızı, sivri tırnaklarının uçlarıyla masaya hızlı hızlı vuruyordu, dudaklarının kenarları bir an yukarı kalktı, titriyordu, sonra gene indi. Mathieu’ye kaygılı bir ısrarla, dikkatle bakıyordu, Mathieu bu tetikte<a id="GBS.0231.05"/> üzerinde bekleyen öfkenin gerisinde derin bir boşluk bulunduğunu hissetti. Canı gülmek istedi.</p>
			<p>Lola gözlerini çevirmişti.</p>
			<p>“Bu, daha çok bir deneme olmasın,” dedi.</p>
			<p>Mathieu hayretle, “Deneme mi?” diye tekrarladı.</p>
			<p>“Evet, şimdi aklıma geldi.”</p>
			<p>“Deneme, yani nasıl?”</p>
			<p>“İviç, ona her zaman benim açgözlü olduğumu, cimri olduğumu söyler durur.”</p>
			<p>“Ne biliyorsunuz?”</p>
			<p>Lola bir<a id="GBS.0232.01"/> zafer gülüşüyle, “Şaştınız, değil mi?” diye sordu. “Boris çok dürüsttür. Ona, beni kötüleyecek bir şeyler söylerseniz bu lafların doğruca bana geleceğini bilmelisiniz. Her şeyiyle belli eder bunu; onun, bana nasıl baktığına dikkat etmek yeter. Ya da bana, hiç onunla ilgisi yokmuş gibi sorular sorar. Gelirken onu uzaktan görsem söyleyecek bir şeyleri olduğunu anlarım. Elinde değil, konuşup içini boşaltmadan<a id="GBS.0232.02"/> edemez.”</p>
			<p>“Evet, yani?”</p>
			<p>“Bu kez de öyle. Benim gerçekten cimri olup olmadığımı anlamak istedi. Bu Picard hikâyesini de onun için uydurdu. Ya da birisi ona akıl öğretti.”</p>
			<p>“Kim akıl öğretmiş olabilir?”</p>
			<p>“Bilmem. Benim ihtiyar bir cadı olduğumu, Boris’in yakasını bırakmadığımı düşünen çok. Bunu anlamak için bizi bir arada gördükleri zaman yüzlerindeki anlama bakmak yeter.”</p>
			<p>“Siz,<a id="GBS.0232.03"/> Boris’in onun bunun lafıyla hareket edeceğini mi sanıyorsunuz?”</p>
			<p>“Hayır ama bildiğim bir şey var, bana karşı kışkırtarak ona iyilik ettiklerini sananlar bulunabilir.”</p>
			<p>“Bana bakın,” dedi Mathieu, “lafın etrafında dolanmaya gerek yok, bunu, beni kastederek söylüyorsanız, yanılıyorsunuz Lola.”</p>
			<p>Lola soğuk bir sesle, “Ya,” dedi. “Öyle mi! Olabilir!” Ağır bir sessizlik oldu, sonra Lola birden<a id="GBS.0232.04"/> sordu: “Peki öyleyse neden siz bizimle birlikte olduğunuz zaman her seferinde böyle bir tatsızlık çıkıyor?”</p>
			<p>“Ne bileyim? Hiçbir şey bilmiyorum. Bugün zaten gelmek istemiyordum ben... Belki de Boris, size ve bana başka başka duygularla bağlı olduğu için, ikimizi bir arada gördüğü zaman biraz şaşırıyor ve sinirleniyor.”</p>
			<p>Lola somurtkan ve gergin bir yüzle önüne bakıyordu.</p>
			<p>Sonunda, “Bakın,”<a id="GBS.0232.05"/> dedi, “şunu iyice aklınıza koyun: Onu, benim elimden almalarını istemiyorum. Ben, ona kötülük yapmadığımı biliyorum. Benden usandığı zaman, bırakıp gidebilir, bu da yakındır zaten biliyorum; ama başkalarının onu, benden zorla almalarını istemiyorum.”</p>
			<p>Mathieu, “Boşalıyor,” diye düşündü. Kuşkusuz az önce aldığı zehrin tesiri vardı bunda. Ama başka bir şey daha vardı: Lola, Mathieu’den nefret<a id="GBS.0233.01"/> ediyordu, fakat şu anda ona söylediklerini asla başka hiç kimseye söyleyemezdi. Mathieu’yle aralarında kin ve nefrete karşın bir çeşit dayanışma, bir çeşit kader ortaklığı vardı.</p>
			<p>Mathieu, “Onu, sizden ayırmak istemiyorum,” dedi.</p>
			<p>Lola durgun bir tavırla, “Ben öyle sanıyordum,” dedi.</p>
			<p>“İyi işte, bundan böyle sanmayın. Boris’le ilişkiniz beni ilgilendirmez Lola. İlgilendirmiş de olsaydı<a id="GBS.0233.02"/> bu ilişkide hiçbir kötülük görmezdim ben.”</p>
			<p>“Ben kendi kendime, öğretmeni olduğu için, kendini Boris’le ilgilenmek zorunda hissediyor, diye düşünüyordum.”</p>
			<p>Lola sustu. Mathieu, onun hâlâ rahatlayamadığını hissetti; kadın, zihninde uygun sözcükleri arıyor gibiydi.</p>
			<p>Acıyla, “Ben... ben yaşlı olduğumu biliyorum,” dedi. “Bunu fark etmem için birisinin bana hatırlatmasına gerek yok. Ama ben,<a id="GBS.0233.03"/> yaşlı olduğum için ona yararlı olabildiğime inanıyorum, ona birçok şeyler öğretebilirim ben.” Sonra isyanla devam etti: “Hem onun, beni çok yaşlı bulduğunu kim söyledi size? O, beni böylece, olduğum gibi seviyor, birileri kafasına o tatsız şeyleri sokmadıkça benim yanımda mutlu oluyor...”</p>
			<p>Mathieu susuyordu. Lola ürkmüş gibiydi, öfkeyle, “Söylesenize,” diye bağırdı. “Onun, beni sevdiğini siz<a id="GBS.0233.04"/> de biliyorsunuz! O, size her şeyini söylediğine göre beni sevdiğini de söylemiştir. Neden susuyorsunuz?”</p>
			<p>Mathieu, “Sizi sevdiğini sanıyorum,” dedi.</p>
			<p>Lola, ona dolu dolu gözlerle baktı.</p>
			<p>“Erkeğin her çeşidini gördüm ben,” dedi, “bundan utanmıyorum da. Ama Boris, benim son şansım, anlıyor musunuz? Ondan sonra... artık bana istediğinizi yapabilirsiniz.”</p>
			<p>Mathieu hemen yanıt vermedi.<a id="GBS.0233.05"/> Boris’le dans eden İviç’e bakıyordu. Lola’ya, “Boşuna bu tartışma,” demek isterdi. “Boşuna! Görmüyor musunuz ki ikimiz aynı yolun yolcusuyuz!” Fakat bu benzeyiş onu rahatsız ediyordu; Lola’nın aşkında, bütün derinliğine karşın, bütün saflığına karşın açgözlü, doymak bilmeyen ve bencil bir şeyler vardı. Ama gene de, “Bunu bana mı söylüyorsunuz?” dedi. “Ben bütün bunları en az sizin kadar biliyorum.”</p><div style="display:none;"><a id="GBS.0234.01"/></div>
			<p>“Neden en az benim kadar?”</p>
			<p>“Aynı durumdayız da ondan.”</p>
			<p>“Ne demek istiyorsunuz?”</p>
			<p>“Onlara bakın, bir de bize bakın.”</p>
			<p>Lola hor gören bir gülümsemeyle dudak büktü.</p>
			<p>“İkimiz aynı halde değiliz,” dedi.</p>
			<p>Mathieu omuz silkti, sustular, hava hâlâ gergindi. Barışamamışlardı. İkisi de Boris’le İviç’e bakıyorlardı. Boris’le İviç dans ediyorlardı, farkında bile olmadan acımasızdılar.<a id="GBS.0234.02"/> Ya da az çok biliyorlardı. Mathieu, Lola’nın yanında oturmuştu, onlar dans etmiyorlardı, çünkü o yaşta dans edilmezdi artık. Mathieu, “Lola’yı benim sevgilim sanırlar şimdi,” diye düşündü. Lola’nın kendi kendine mırıldandığını duydu: “Parayı Picard için istediğine inanabilsem...”</p>
			<p>Boris’le İviç masaya doğru geliyorlardı. Lola zorlukla ayağa kalktı. Mathieu, onun yuvarlanacağını sandı ama kadın<a id="GBS.0234.03"/> masaya tutundu ve geniş bir nefes aldı.</p>
			<p>Boris’e, “Gel,” dedi, “seninle konuşacaklarım var.”</p>
			<p>Boris birden rahatı kaçmış göründü, duraladı.</p>
			<p>“Burada konuşamaz mıyız?” diye sordu.</p>
			<p>“Hayır.”</p>
			<p>“O halde bekle. Şimdi caz başlar, dans ederken konuşuruz.”</p>
			<p>“Hayır,” dedi Lola, “yorgunum. Locama gel, konuşalım. Özür dilerim İviç! Şimdi geliriz.”</p>
			<p>“Ben sarhoşum zaten,” dedi İviç.</p>
			<p><a id="GBS.0234.04"/>Lola, “Hemen geliriz,” diye tekrarladı. “Biraz sonra şarkı sıram geliyor.”</p>
			<p>Lola uzaklaştı, Boris asık yüzle peşinden yürüdü. İviç sandalyeye yığılır gibi oturmuştu.</p>
			<p>“Gerçekten sarhoşum,” dedi. “Dans ederken oldum birdenbire.”</p>
			<p>Mathieu yanıt vermedi.</p>
			<p>“Neden gittiler?” diye sordu İviç.</p>
			<p>“Konuşacaklar, anlaşacaklar. Hem sonra Lola az öne eroin aldı. Belki bilirsiniz, insan bir kez<a id="GBS.0234.05"/> zehir aldı mı, ardından bir daha almadan duramaz.”</p>
			<p>İviç, rüyada gibi, “Zehir kullanmak hoşuma gidecek,” dedi.</p>
			<p>“Tabii.”</p>
			<p>İviç birden başını kaldırdı.</p>
			<p>“Ey, ne olmuş yani,” dedi. “Ömür boyu Laon’da yaşayacaksam kendimi oyalayacak bir şey bulmam gerek.”</p>
			<p>Mathieu susuyordu. İviç, “Ha anladım,” dedi. “Sarhoş oldum, diye bana kızıyorsunuz.”</p>
			<p>“Yok canım.”</p>
			<p>“Evet, evet, beni ayıplıyorsunuz.”</p><div style="display:none;"><a id="GBS.0235.01"/></div>
			<p>“Niye ayıplayayım? Zaten siz gerçekten sarhoş değilsiniz ki.”</p>
			<p>İviç keyifle, kelimelere basa basa, “Sar-ho-şum, hem de nasıl,” dedi.</p>
			<p>Salonda masalar teker teker boşalıyordu. Saat herhalde sabahın ikisiydi. Locada, o küçük, duvarları kırmızı kadife kaplı, tozlu odacıkta Lola, eski bir yaldızlı aynanın önünde, tehdit ediyor ve yalvarıyordu: “Boris! Boris! Beni deli edeceksin!” Ve Boris<a id="GBS.0235.02"/> ürkek, ama inatçı başını eğiyordu. Kırmızı kadife duvarlar arasında savrulan uzun, siyah giysi ve uzun siyah giysinin aynadaki siyah yankısı ve acıklı bir özlemle kıvranan güzel, beyaz kolların pırıltısı. Sonra Lola birden paravanın arkasına geçecek, orada her şeyi unutacak, burnu kanıyormuş da kanı durdurmak için başını kaldırıyormuş gibi başını arkaya devirerek burnuna iki tutam beyaz toz çekecek.<a id="GBS.0235.03"/> Mathieu’nün alnı ter içindeydi, ama silmeye cesareti yoktu, İviç’in önünde terlediği için utanıyordu. İviç durmadan dans etmişti, gene bembeyazdı, terlemiyordu. Daha bu sabah, “O ıslak ıslak avuçlardan nefret ediyorum,” demişti. Mathieu ellerini nereye koyacağını bilemiyordu. Kendini zayıf ve yorgun hissediyordu, içinde hiçbir istek kıpırtısı yoktu, bir şey düşünmüyordu. Ara sıra kendi kendine,<a id="GBS.0235.04"/> “Neredeyse güneş doğacak,” diyordu; gene sağa sola koşmaya başlayacak, Marcelle’e telefon edecek, Sarah’ya telefon edecek, yeni bir günü bir uçtan bir uca yaşayacaktı, bu ona olmayacak, inanılmayacak bir şey gibi geliyordu. Sonsuza dek bir masada, bu yalancı aydınlığın içinde ve İviç’in yanında oturmak isterdi.</p>
			<p>İviç sarhoş bir sesle, “Çok eğleniyorum,” dedi.</p>
			<p>Mathieu ona baktı. İviç bir<a id="GBS.0235.05"/> anda korkunç bir öfkeye dönüşebilen o sarhoşlara özgü coşkunluk içindeydi.</p>
			<p>İviç, “Sınavların Allah belasını versin,” dedi. “Kovulursam, bayram edeceğim. Bu gece Paris serüvenimin cenaze törenini kutluyorum.”</p>
			<p>Gülümsedi ve kendinden geçmişçesine, “Elmas gibi pırıl pırıl parlıyor,” diye mırıldandı.</p>
			<p>“Elmas gibi parlayan ne?”</p>
			<p>“Şu an! Şu yaşadığım an, yusyuvarlak, boşlukta asılı duruyor,<a id="GBS.0236.01"/> küçücük bir elmas gibi, ben ölümsüzüm...”</p>
			<p>Boris’in hançerini aldı, keskin bıçağı masaya yatırarak sağa sola çevirmeye başladı. Sonra, “Buna ne oluyor?” diye birden sordu.</p>
			<p>“Kime?”</p>
			<p>“Yanımda oturan siyahlı kadın. Buraya geldiğinden beri gözünü benden ayırmadı. Benimle alay ediyor.”</p>
			<p>Mathieu döndü baktı. Siyah giysili kadın yan gözle, ısrarla İviç’e bakıyordu.</p>
			<p>“Öyle değil mi?”</p><div style="display:none;"><a id="GBS.0236.02"/></div>
			<p>Mathieu, “Evet,” dedi, “bakıyor.”</p>
			<p>İviç’in kötü anlamlarla dolu buruşmuş, küçük yüzünü, dalgın ve kinci gözlerini görerek, “Sussam daha iyi ederdim,” diye düşündü. Siyah giysili kadın onların kendisinden söz ettiklerini anlamıştı. Kibirli bir tavırla başını kaldırdı, kocası ayılmıştı, o da yuvarlak yuvarlak gözlerle İviç’e bakıyordu. “Amma tatsız iş,” diye düşündü Mathieu. Kendini miskin<a id="GBS.0236.03"/> ve alçak hissediyordu, şurada bir sorun çıkmaması için her şeye razı olabilirdi.</p>
			<p>İviç bıçakla oynayarak, “O kadın, benimle alay ediyor, beni ayıplıyor, çünkü kendisi çok namuslu,” dedi. “Ben namuslu değilim; ben, ben eğleniyorum, içiyorum, sarhoş oluyorum, beni üniversiteden kovacaklar.” Sonra birden ağlamaklı, “Ben namustan nefret ediyorum!” diye bağırdı.</p>
			<p>“Susun İviç, rica ederim.”</p>
			<p><a id="GBS.0236.04"/>İviç ona buz gibi bir bakışla baktı.</p>
			<p>“Bana bir şey mi söylüyordunuz,” dedi. “Ha, öyle ya, unuttum, siz de namuslusunuz değil mi? Ama korkmayın, Laon’da anamın-babamın dizinin dibinde on yıl geçirdikten sonra ben, sizden de daha namuslu olacağım.”</p>
			<p>Sandalyesine yığılır gibi oturmuştu, bir çılgının hareketleriyle boynuz saplı bıçağı masaya saplayıp çıkarıyordu. Ağır bir sessizlik oldu, sonra<a id="GBS.0236.05"/> siyah giysili kadın kocasına dönerek, “Şu küçüğün kendini bu hale getirmesini benim aklım almıyor,” dedi.</p>
			<p>Koca, Mathieu’nün omuzlarına ürkek gözlerle bakarak usulca homurdandı:</p>
			<p>“Hımm...”</p>
			<p>Kadın, “Ama suç onda değil,” diye devam etti, “asıl suç onu buraya getirenlerde...”</p>
			<p>Mathieu, “Al sana!” diye düşündü. “Kepazelik başlıyor.” İviç duymuştu, ama ses çıkarmıyordu, usluydu. Çok usluydu,<a id="GBS.0237.01"/> bir şeyler tasarlıyor gibiydi, başını kaldırmıştı, gözlerinde çılgınca bir neşe vardı.</p>
			<p>Mathieu korkuyla, “Ne var?” diye sordu.</p>
			<p>İviç yüzü sapsarı, “Hiç. Ben,” dedi, “ben Madam’ı eğlendirmek için bir edepsizlik daha yapacağım. Nazik Madam’ın kan görünce ne yapacağını merak ediyorum.”</p>
			<p>İviç’in komşusu bir çığlık kopardı ve gözlerini kapadı. Mathieu, İviç’in ellerine bakıyordu. İviç bıçağı<a id="GBS.0237.02"/> sağ eliyle tutmuştu, sol avucunu dikkatle, özene bezene yarıyordu. Avuç, başparmağın altındaki kabarık etten küçük parmağın dibine boydan boya açıldı, kan ağır ağır taşmaya başladı.</p>
			<p>Mathieu, “İviç!” diye haykırdı. “Eliniz...”</p>
			<p>İviç karanlık gözlerle bakarak alay etti:</p>
			<p>“Artık bakmaktan vazgeçer mi dersiniz?”</p>
			<p>Mathieu masanın üstünden elini uzattı. İviç uslu uslu onun bıçağı almasına<a id="GBS.0237.03"/> izin verdi. Mathieu’nün kalbi deli gibi çarpmaya başlamıştı; kanla kıpkırmızı kesilmiş incecik parmaklara bakıyordu, kızın eli çok acıyordu muhakkak.</p>
			<p>“Çıldırdınız mı siz,” dedi. “Hadi gelin tuvalete gidelim, oradaki kadın elinizi sarsın.”</p>
			<p>İviç kötü kötü güldü.</p>
			<p>“Ne dediniz,” dedi. “Elimi mi sarsın? Yok canım...”</p>
			<p>Mathieu kalktı.</p>
			<p>“Gelin İviç, çok rica ederim, gelin!”</p>
			<p>İviç<a id="GBS.0237.04"/> kımıldamadan, “Çok tatlı bir his,” dedi. “Elimin koca bir parça tereyağı olduğunu sandım.”</p>
			<p>Sol elini gözlerine doğru kaldırmıştı, dikkatle bakıyordu. Kan her noktadan aynı anda fışkırıyordu, iri bir karınca yuvasındaki o kaynaşan gidiş geliş gibi.</p>
			<p>“Benim kendi kanım,” dedi İviç, “kanımı seyretmek hoşuma gidiyor.”</p>
			<p>Mathieu, “Hadi, tamam, oldu artık,” dedi.</p>
			<p>İviç’i omuzlarından yakaladı,<a id="GBS.0237.05"/> fakat kız şiddetle silkinerek kurtuldu ve kocaman bir damla kan masa örtüsünü lekeledi. İviç, Mathieu’ye kin ve nefretle ateş gibi yanan gözlerle bakıyordu.</p>
			<p>“Daha hâlâ bana el sürmeye cesaret edebiliyorsunuz demek,” dedi. Sonra küfreder gibi güldü. “Bunu bir taşkınlık sayacağınızı biliyordum zaten. İnsanın kendi kanıyla eğlenebilmesi sizi korkutuyor, değil mi?”</p>
			<p>Mathieu öfkeyle titriyordu,<a id="GBS.0238.01"/> yüzünün bütün kanı çekilmişti. Yerine oturdu, sol elinin avucunu yere açtı ve vahşi bir sesle, “Taşkınlık mı,” dedi, “hayır İviç! Bunun müthiş bir şey olduğunu biliyorum. Bu soylu prensesimiz için heyecanlı bir oyun.”</p>
			<p>Bıçağı bir anda avucuna sapladı, hiçbir acı duymamıştı. Boynuz sapı bıraktığı zaman hançer, dimdik, titreyerek avucunun etine gömülü kaldı.</p>
			<p>İviç haykırdı:</p>
			<p>“Ayyy! Ayyy!..<a id="GBS.0238.02"/> Çıkarın şunu, çıkarın!”</p>
			<p>Mathieu dişlerini gıcırdattı.</p>
			<p>“Görüyorsunuz ya, herkes yapabilir bu oyunu.”</p>
			<p>Kendini sağlam ve mutlu hissediyordu, beyninde belli belirsiz bir bayılma korkusu kıpırdamıştı. Fakat içinde inatçı bir doygunluk, kurnaz ve acımasız bir kötü niyet vardı. Eline bıçağı saplayışı yalnızca İviç’e meydan okumak için değildi, bu aynı zamanda Jacques’tan, Brunet’den, Daniel’den,<a id="GBS.0238.03"/> hatta kendinden, kendi yaşamından alınmış bir intikamdı. “Eşekoğlueşeğin biriyim ben,” diye düşündü. “Brunet, bana, ‘Sen bir çocuksun,’ dediği zaman haklıydı.” Fakat mutlu olmaktan kendini alamıyordu. İviç, yere çivilenmiş gibi duran ele bakıyordu; kan, bıçağın gömüldüğü yerde halkalanmaya başlamıştı. Sonra Mathieu’ye baktı, yüzü bambaşkaydı şimdi. Usulca, “Niye yaptınız bunu?” diye sordu.</p>
			<p><a id="GBS.0238.04"/>Mathieu sert bir sesle, “Ya siz?” dedi.</p>
			<p>Sol yanlarında korkutucu mırıltılar yükselmeye başlamıştı. “Kamuoyu” homurdanıyordu. Mathieu aldırış etmedi, İviç’e bakıyordu.</p>
			<p>İviç, “Ah! Ne kadar... ne kadar üzüldüm,” diye mırıldandı.</p>
			<p>Homurtular gitgide artıyordu, siyah giysili kadın inledi.</p>
			<p>“Bunlar sarhoş, birbirlerini öldürecekler, buna engel olmalı, ah bakamıyorum!”</p>
			<p>Birkaç baş onlardan<a id="GBS.0238.05"/> tarafa döndü, bir garson kadının yanına sokulmuştu, eğilerek, “Madam bir şey mi emrettiler?” diye sordu.</p>
			<p>Siyahlı kadın dertop ettiği mendilini ağzına kapamıştı, tek kelime söylemeden başıyla İviç’le Mathieu’yü işaret etti. Mathieu bıçağı avucundan ani bir hareketle çekip aldı ve canı yandı.</p>
			<p>“Şu bıçakla elimizi kestik.”</p>
			<p>Garson bunun gibi neler görmüştü. Heyecansız, “Madam ile Mösyö<a id="GBS.0239.01"/> lavaboya kadar gelebilirler mi,” dedi. “Orada gerekli her şey var.”</p>
			<p>Bu kez İviç söz dinleyerek kalktı. Birer elleri havada, garsonun arkasından yürüyerek pisti geçtiler. Bu öylesine gülünç bir durumdu ki Mathieu kahkahayla güldü. İviç bir an korkuyla baktı, sonra o da gülmeye başladı. O kadar çok güldü ki eli sarsıldı, parkeye iki damla kan aktı.</p>
			<p>İviç, “Çok eğleniyorum,” dedi.</p>
			<p>Lavabodaki<a id="GBS.0239.02"/> kadın, “Aman Tanrım!” diye bağırdı. “Vah benim güzel kızım, ne yaptınız böyle? Ya siz Mösyö?”</p>
			<p>İviç, “Bıçakla oynadık,” dedi.</p>
			<p>Kadın üzülmüştü.</p>
			<p>“Ya,” dedi. “Ondan sonra elinizi kestiniz. Yemek bıçağı mıydı?”</p>
			<p>“Hayır.”</p>
			<p>“Belli zaten... Yara da çok derin.” İviç’in eline dikkatle bakarak ilave etti: “Merak etmeyin, çabucak geçer.” Duvarda bir dolap açtı ve vücudunun yarısıyla içine<a id="GBS.0239.03"/> gömüldü. Mathieu’yle İviç birbirlerine bakarak gülümsediler. İviç ayılmış görünüyordu. Mathieu’ye, “Bunu yapabileceğinizi sanmazdım,” dedi.</p>
			<p>Mathieu, “Görüyorsunuz ki henüz her şey kaybedilmiş değil,” dedi.</p>
			<p>“Şimdi acımaya başladı,” dedi İviç.</p>
			<p>“Benimki de.”</p>
			<p>Mathieu mutluydu. Uçuk kül rengine boyanmış kapıların üzerindeki altın yaldızlı harflere baktı: “Bayanlar” sonra “Baylar.” Beyazlı<a id="GBS.0239.04"/> grili parlak çinilere baktı, hafif naneli serinleten sabun kokusunu duydu ve kalbi genişledi sanki!.. Hevesle, “Tuvalette çalışmak hiç de fena bir şey değil,” dedi.</p>
			<p>İviç neşeyle, “Yok canım,” dedi.</p>
			<p>Gözlerinde yumuşak bir yırtıcılıkla bakıyordu, bir an tereddüt etti, sonra birden kanlı avucunu Mathieu’nün kanayan avucuna yapıştırdı. Islak ıslak, yumuşak bir ses çıktı.</p>
			<p>“Bu bir kanlar<a id="GBS.0239.05"/> karışımı,” diye anlattı.</p>
			<p>Mathieu avucundaki eli tek kelime söylemeden sıktı ve şiddetli bir acı duydu, avucunun içinde kocaman bir ağız açılmış gibi geldi.</p>
			<p>İviç, “Canımı acıtıyorsunuz,” dedi.</p>
			<p>“Biliyorum.”</p>
			<p>Lavabodaki kadın, gömüldüğü dolaptan, yüzüne kan hücum etmiş olarak çıktı. Beyaz kutuyu açtı.</p>
			<p>“İşte hepsi burada,” dedi.</p>
			<p>Mathieu bir şişe tentürdiyot, küçük makaslar,<a id="GBS.0240.01"/> çengelli iğneler ve sargı bezleri gördü.</p>
			<p>“Hazırlıklısınız,” dedi.</p>
			<p>Kadın ciddi bir tavırla başını salladı.</p>
			<p>“Tabii,” dedi. “Bazı kez iş şaka olmaktan çıkıyor. Önceki gün kadının biri, en iyi müşterilerimizden birinin kafasına kadehini fırlattı. Kanıyordu ama nasıl kanamak; ben gözlerinden korktum, kaşının içinden kocaman bir cam parçası çıkardım.”</p>
			<p>“Vay canına!” dedi Mathieu.</p>
			<p><a id="GBS.0240.02"/>Lavabodaki kadın İviç’in üzerine eğilmişti:</p>
			<p>“Bir dakika güzelim, biraz yakacak, tentürdiyot sürüyorum, oldu, şimdi geçer.”</p>
			<p>İviç alçak sesle, “Eğer saygısızlık etmekten korkmasam...” dedi.</p>
			<p>“Evet?”</p>
			<p>“Ben Lola’yla dans ederken ne düşünüyordunuz, sorabilir miyim?”</p>
			<p>“Az önce mi?”</p>
			<p>“Evet, Boris o sarışın kızı dansa kaldırdığı sırada. Masada tek başınıza kalmıştınız.”</p>
			<p>“Yanılmıyorsam<a id="GBS.0240.03"/> kendimi düşünüyordum,” dedi Mathieu.</p>
			<p>“Size bakıyordum. Bayağı... güzeldiniz o sırada. Her zaman yüzünüz öyle olabilse.”</p>
			<p>“İnsan her zaman kendini düşünemez ki.”</p>
			<p>İviç güldü.</p>
			<p>“Ben, bana öyle geliyor ki her zaman kendimi düşünüyorum.”</p>
			<p>Lavabodaki kadın, “Elinizi uzatın Mösyö,” dedi. “Biraz yakacak, tamam, oldu oldu.”</p>
			<p>Mathieu elinde şiddetli bir acı duydu ama önem vermedi. Aynanın<a id="GBS.0240.04"/> önünde durmuş, sarılı eliyle buklelerini tutarak beceriksiz hareketlerle saçını tarayan İviç’e bakıyordu. Sonunda saçlarını tümüyle arkaya attı ve geniş yüzü meydana çıktı. Mathieu içinin yırtıcı ama umutsuz bir istekle dolup taştığını hissetti.</p>
			<p>“Ne güzelsiniz,” dedi.</p>
			<p>İviç gülerek, “Hayır,” dedi, “aksine, feci şekilde çirkinim. Bu benim gizli yüzüm.”</p>
			<p>Mathieu, “Gizli yüzünüzü öbür yüzünüzden<a id="GBS.0240.05"/> daha çok sevdiğimi sanıyorum,” dedi.</p>
			<p>İviç, “Yarın saçlarımı böyle tarayacağım öyleyse,” dedi.</p>
			<p>Mathieu ne yanıt vereceğini bilemedi. Başını öne eğdi ve sustu.</p>
			<p>Lavabodaki kadın, “Tamam, bitti,” dedi.</p>
			<p>Mathieu, kadının incecik bir bıyığı olduğunu fark etti.</p>
			<p>“Mersi madam,” dedi, “bir hastabakıcı kadar beceriklisiniz.”</p>
			<p>Lavabodaki kadın sevincinden kızardı.</p>
			<p>“Ah,” dedi. “Tabii,<a id="GBS.0241.01"/> değil mi? Bizim meslekte böyle ince işleri de bilmek şarttır.”</p>
			<p>Mathieu, kâsenin içine bir on franklık bıraktı, çıktılar. Sarılıp sarmalanmış, uyuşmuş ellerine memnun gözlerle bakıyorlardı.</p>
			<p>İviç, “Sanki tahtadan, takma bir elim varmış gibi...” dedi.</p>
			<p>Salon hemen hemen boştu. Boris masada oturmuş, onları bekliyordu. Siyah giysili kadın ve kocası meydanda yoktu. Masalarının üzerinde yarıya<a id="GBS.0241.02"/> kadar içilmiş iki kadeh ve içinde birkaç sigara bulunan, kapağı açık bir sigara paketi duruyordu.</p>
			<p>Mathieu, “Bu tam bir bozgun,” dedi.</p>
			<p>“Evet,” dedi İviç, “onları alt ettim.”</p>
			<p>Boris komik bir ifadeyle bakıyordu, “Ne o,” dedi. “Kan gövdeyi götürmüş burada.”</p>
			<p>İviç gülerek, “Senin pis bıçağın yüzünden,” dedi.</p>
			<p>Boris sarılıp sarmalanmış ellere amatör bir dikkatle baktı.</p>
			<p>“Ya,” dedi.<a id="GBS.0241.03"/> “Güzel kesiyormuş.”</p>
			<p>Mathieu, “Lola nerede?” diye sordu.</p>
			<p>Boris birden kapandı.</p>
			<p>“İşi berbat ettik,” dedi. “Boktan bir laf ettim.”</p>
			<p>“Ne dediniz?”</p>
			<p>“Picard, bana, otele geldi, onunla odamda konuştuk, dedim. Halbuki daha önce başka bir şey söylemişim. Ne bilirim ben...”</p>
			<p>“Saint-Michel Bulvarı’nda rastlayıp konuştuğunuzu söylemiştiniz.”</p>
			<p>“Ayyy!” dedi Boris.</p>
			<p>“Kızdı mı?”</p>
			<p><a id="GBS.0241.04"/>“Öff! Hem nasıl! Kuduz köpeğe döndü. Şu haline bakın.”</p>
			<p>Mathieu, Lola’ya baktı. Kadının yüzü hırçın ama çok da üzgündü.</p>
			<p>Mathieu, “Affedin Boris,” dedi.</p>
			<p>“Af dilemenize gerek yok, bu benim suçum. Hem sonra biz böyle şeylere alışkınız, bu kavgaların sonu hep iyi biter.”</p>
			<p>Sustular. İviç sarılı elini yumuşak gözlerle seyrediyordu. Uyku, serinlik, elle tutulamayacak bir mavimsi gri aydınlık<a id="GBS.0241.05"/> salondan içeri süzülmüştü, hava sabahın erken saatleri gibi kokuyordu. “Yuvarlak, pırıl pırıl bir elmas,” diye düşündü Mathieu, öyle söylemişti, küçücük bir elmas... Mutluydu, artık kendini düşünmüyordu; ona, dışarıda bir sıranın üzerinde oturuyormuş gibi geliyordu, dışarıda, bu salonun dışında, kendi yaşamının dışında. Gülümsedi. “İviç, ben sonsuzum dedi,” diye düşündü. “Ben sonsuzum, dedi.”</p><div style="display:none;"><a id="GBS.0242.01"/></div>
			<p>Lola şarkıya başlamıştı.</p>
			</section>
  <div style="display:none;"><a id="GBS.0242.02"/></div></body>
</html>