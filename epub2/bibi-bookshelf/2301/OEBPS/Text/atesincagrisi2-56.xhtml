<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
<head>
  <title>atesincagrisi2-56</title>
  <link href="../Styles/atesincagrisi2.css" rel="stylesheet" type="text/css"/>
</head>

<body id="atesincagrisi2" xml:lang="tr-TR">
  <div>
    <p class="basliklar" id="toc_marker-51"><span class="bold">96 ALTIN</span></p>

    <p class="Normal" xml:lang="zh-CN"><span class="bold char-style-override-8"> </span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Evin içi sessizdi; Bay Wemyss, Lizzie’yi ve Bayan Bug’ı da yanına alarak buğday madenine gitmişti ve Tepe’deki herhangi birinin ziyarete gelmesi için geç bir saatti. Hayvanların beslendiğini ve uyuduklarını, odun ve su alındığını, akşam yemeği için ateşlerin yakıldığını gören herkes kendi işine dönmüştü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Benim hayvanım da yemeğini yemiş ve yatmıştı; Adso uykucu bir top halini almış ve pencereden sızan akşam güneşinin altına uzanmıştı. Tokluğun verdiği rahatlıkla ayaklarını kıvırmış ve gözlerini de kapamıştı. Benim yemeğe yaptığım katkı -Fergus’ın nazikçe</span> <span class="italik char-style-override-5" xml:lang="tr-TR">lapin aux chanterelles</span> <span class="char-style-override-4" xml:lang="tr-TR">(aramızda bu yemeğe kabaca tavşan yahnisi derdik) olarak sunduğu bir yemekti- sabahın erken saatlerinden beri kazanda neşeyle pişiyordu ve benim ilgime ihtiyacı yoktu. Yerleri silme, pencereleri cilalama, toz alma ve bu tür genel temizlik işlerine gelince... eğer yaygın inanışa göre bir kadının işi asla bitmiyorsa, belli bir sürede ne kadarının bitmediğini neden kafama takayım ki?</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Dolaptan mürekkep, kalem ve büyük siyah kumaşla kaplı defteri aldıktan sonra Adso’nun güneşini paylaşmak için oturdum. Küçük Geordie Chisholm’un kulağındaki takip edilmesi gereken büyüme hakkında dikkatli bir tanım yazıp, Tom Christie’nin sol elinin en son ölçümlerini ekledim.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Christie’nin iki elinde de eklem iltihabı, parmaklarında da hafif dereceli bükülme vardı. Akşam yemeğinde yakından incelediğim için sol elinde gördüğümün eklem iltihabı değil de Dupuytren kontraktürü -yüzük ve serçe parmağının avucun içine doğru tuhaf ve kanca gibi bir şekilde çekilmesi- olduğundan neredeyse emin oldum.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Aslında hiç şüphe duymazdım ama Christie’nin elleri yıllarca çalışmaktan öylesine nasır tutmuştu ki yüzük parmağının kökündeki karakteristik nodülü hissedemedim. Eline ilk baktığımda parmağı gözüme bir tuhaf görünmüştü -ayasındaki derin bir kesiği dikmiştim- ve ne zaman Tom Christie’yi görsem elini kontrol ediyor, bakmama izin vermesi için onu ikna ediyordum -ki bu her zaman olmuyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie’nin evhamlarına rağmen Christieler şimdilik ideal kiracılardı. Thomas Christie’nin sert ama etkili görünen öğretmenliğinin dışında, sessiz sedasız kendi hallerinde yaşıyorlardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Tam kafamın arkasında aniden birinin varlığını hissettim. Güneş ışığı gitmişti, Adso da öyle.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Aklından bile geçireyim deme kedi,” dedim. Sol kulağımın dolaylarında bir mırıltı başladı, kocaman bir pati uzanıp nazikçe başımın üstünü okşadı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ah, peki o halde,” dedim teslim olarak. Ayağa kalkıp yazımı başka bir yerde yazmaya niyetim yoksa, başka seçeneğim de yoktu. “Nasıl istiyorsan öyle olsun.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Adso saça dayanamıyordu. Herhangi birinin saçı, kafaya bağlı olsun ya da olmasın. Neyse ki Binbaşı MacDonald peruk takarken Adso’nun ulaşabileceği bir yere oturacak kadar temkinsiz olan tek kişi olmuştu. Peruğunu, Adso’nun alıp götürdüğü yerden geri getirmiştim. Kimse o peruğu onun ağzından almaya cesaret edememişti. Binbaşı bu kazada ağırbaşlı davranmıştı ve bu kaza ara sıra Jamie’yi görmek için eve gelmesine engel olmasa da artık bu tür ziyaretlerde şapkasını çıkarmıyor, mutfaktaki masada oturup kahve içiyor ve kedinin nerede olduğunu görmek için gözlerini ondan ayırmıyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Biraz rahatladım. Adso gibi mırladığım pek söylenemezdi ama oldukça keyifliydim. Kedinin ara sıra yüzünü bütün şirinliğiyle kafama sürtmek için durarak patileriyle kafama masaj yapması ve saçlarımı taraması oldukça rahatlatıcıydı. Gözlerimi yarıya kadar kapatarak Dupuytren kontraktürünü bu şekilde adlandırmadan tanımlama sorununu düşündüm. Çünkü hastalığa adını veren Baron Dupuytren henüz doğmamıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bir resim binlerce sözcüğe değerdi. En azından çizim yapabileceğimi düşündüm. Bir yandan Thomas Christie’yi elini ameliyat etmeye nasıl ikna edeceğimi düşünürken, bir yandan da elimden geleni yaptım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Aslında bu ameliyat oldukça hızlı ve kolaydı. Ancak anestezi yoktu ve Christie katı bir Presbiteryendi ve içkiye karşıydı... belki de Jamie adamın göğsüne, Roger da bacaklarına oturabilirdi. Brianna da bileğini sıkıca tutarsa...</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bir anlığına bu sorunu unutup uykulu bir biçimde esnedim. Birkaç santimetrelik sarı bir yusufçuk açık pencereden helikopter sesi gibi bir ses çıkartarak girince miskinliğim bir anda kayboldu. Adso yusufçuğun peşinden havaya zıplayıp saçlarımı darmadağın bıraktı. Tokam da -ki görünüşe göre onu çiğneyip durmuştu- sol kulağımın arkasında ıslak ve ezilmiş bir şekilde duruyordu. Hafif bir tiksintiyle tokamı alıp kuruması için pervaza bıraktım. Sonra yeniden Jamie’nin yılan ısırığı ve Brianna’nın çıngıraklı yılandan yaptığı enjektörün muntazam çizimlerine hayranlıkla baktım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bacağı beni şaşırtarak oldukça güzel bir şekilde iyileşmişti ve dokunun büyük bir kısmı soyulmuş olmasına rağmen kurtçuklar öyle etkili çalışmışlardı ki kalıcı olan tek izler, esas diş izlerinin durduğu küçük delikler olmuştu. Bir de yaradaki yabancı sıvıyı çıkarmak ve kurtçukları koymak amacıyla yapacağım iğnenin açtığı uzun ve ince iz duruyordu. Jamie hâlâ hafifçe topallıyordu ama bunun zamanla kendi kendine düzeleceğini düşünüyordum.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Keyifle mırıldanıp diğer sayfalara geçtim, Daniel Rawlings’in notlarının son birkaç sayfasına aylak aylak bakındım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Josephus Howard... temel şikayet rektumunda çıkan çıban. O kadar uzun zamandır varmış ki iltihaplanmış ve ileri derece bir de hemoroitle birleşmiş. Yanmış şap ve azıcık balla karıştırılan yer sarmaşığı, kadife çiçeğiyle birlikte kaynatılarak tedavide kullanıldı.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Aynı sayfadaki bir sonraki notun tarihi bir ay sonrasını gösteriyordu. Bileşimin etkisini hastanın tedaviden önceki ve sonraki hallerinin çizimleriyle anlatıyordu. Çizimleri görünce gözlerimi şaşkınlıkla kocaman açtım; Rawlings benden daha iyi bir ressam değildi ama hastalığın içsel haritasını fark edilir düzeyde iyi çizmeyi başarmıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Tüy kalemi ağzıma vurarak düşündükten sonra sayfa kenarına, bol bol lifli sebze içeren bir diyetin tedaviye ek olarak önerildiğine ve hem kabızlığı, hem de bu nedenle oluşacak ciddi komplikasyonları engellemede yararlı olduğuna dair önemli bir not ekledim. Küçük bir ders kadar güzeli yoktu!</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Kalemi silip masaya koyduktan sonra yer sarmaşığının nasıl bir bitki olduğunu merak ederek sayfayı çevirdim. Jamie’nin çalışma odasından gelen seslerini duyuyordum; birazdan gidip ona soracaktım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Neredeyse kaçıracaktım. Sayfanın arkasında Bay Howard’ın çıbanının çizimiyle birlikte not edilmişti. Belli ki günün sonunda aklına gelmiş ve oraya eklemişti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">River Run’daki Bay Hector Cameron’la konuştum. Gidip karısının gözlerini muayene etmemi istiyor. Görüşü son derece bozukmuş. Çiftliklerine çok uzağım ama Bay Cameron at yollayacak.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bu okuduklarım birden öğleden sonranın uyku getiren havasını dağıtmıştı. Büyülenerek doğrulup oturdum, sayfayı çevirip doktorun Jocasta’yı muayene edip etmediğini belirten bir bölüm aradım. Bir kez -biraz zorlanarak- onu muayene olmaya ikna etmiştim ve Rawlings’in sonuçlarını çok merak ediyordum. Oftalmoskop olmadan körlüğünün nedeninden emin olmak imkânsızdı ama güçlü şüphelerim vardı -ve en azından katarak ve diyabet gibi nedenlere bağlı olmadığından hemen hemen emin olabiliyordum. Rawlings’in benim gözümden kaçan bir şeyi görüp görmediğini ya da Jocasta’yı son gördüğünden beri durumunun fark edilir bir ölçüde değişip değişmediğini merak ettim.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Demirciye hacamat yaptım, karısının bağırsaklarını sinameki yağıyla boşalttım (10 damla), kedinin dışkısında kurt gördüğüm için aynı yağdan 3 damla da hayvana verdim (bedava).</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bunu okuyunca gülümsedim; yöntemleri acemice de olsa Daniel Rawlings iyi bir doktordu. Ona ne olduğunu ve onunla tanışma şansını yakalayıp yakalayamayacağımı merak ettim. İçimde yakalayamayacağıma dair kederli bir his vardı; eğer dönebilecek durumdaysa, bir doktorun bu güzel aletlerini geri almaya gelmemesi için hiçbir neden göremiyordum.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bu merakım karşısında Jamie yardımsever bir şekilde adamı soruşturmuş ama sonuç alamamıştı. Daniel Rawlings Virginia’ya gitmiş -alet kutusunu arkasında bırakmış- ve sırra kadem basmıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Başka bir sayfa, başka bir hasta; hacamat, lavman, çıban kesme, enfeksiyon kapan tırnağı çekme, iltihaplı dişi çekme, bir kadının bacağındaki devamlı ağrıyı dağlama... Rawlings Cross Creek’te bir sürü iş bulmuştu. Acaba River Run’daki kadar başarılı olmuş muydu?</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Evet, işte bir tane daha. Bir hafta ve birçok sayfa sonra.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Berbat bir yolculuktan sonra River Run’a ulaştım. Rüzgâr ve yağmur gemi batıracak türdendi, yolu sular seller götürüyordu. Ben de ülkeyi boydan boya at sırtında, kırbaç gibi vuran dolu tanelerinin altında, boğazıma kadar çamur içinde kalarak geçmek zorunda kaldım. Bana at getiren Bay Cameron’ın siyahî hizmetçisiyle şafak sökerken buluştum ve sığınağa ancak karanlık çöktükten sonra ulaşabildim. Yorgunluktan ve açlıktan ölüyordum. Beni Bay Cameron karşıladı ve bana konyak ikram etti.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Doktor çağırma masrafına giren Hector Cameron, belli ki fırsattan istifade etmeye karar vermişti ve böylece Rawlings ev sahibiyle birlikte bütün köleleri ve hizmetçileri de muayene etmişti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Yetmiş üç yaşında, orta boyda, geniş omuzlu ama biraz kambur,</span> <span class="char-style-override-4" xml:lang="tr-TR">diye yazmıştı Rawlings Hector hakkında,</span> <span class="italik char-style-override-5" xml:lang="tr-TR">elleri romatizmadan o kadar yamru yumru ki kaşıktan daha ince bir aleti tutması imkânsız. Bunun dışında yaşına göre sağlığı iyi ve zinde. Gece kalkmaktan ve acılı işemekten şikâyetçi. Şikâyeti nüksediyor ama uzun sürmüyor. Her atak ortalama iki hafta sürüyor ve erkeklik organında bir yanmayla seyrediyor. Düşük ateş, alt karna dokunulduğunda oluşan hassasiyet, siyah ve kötü kokan idrar bana taş ya da iç erkeklik organlarında kronik bir hastalıktan ziyade, idrar kesesinde bir rahatsızlık olduğunu düşündürttü.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Evde çok fazla yabanmersini olduğu için, yabanmersinini kaynatıp günde üç kez bir bardak dolusu içmesini söyledim. İdrar kesesinde taş olması ihtimaline karşı, durumu ciddileştirmesin diye serinletici etkisi nedeniyle sabah akşam yoğurtotu çayından da içmesini tavsiye ettim.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Kendi kendime yazılanları onaylarcasına başımı salladığımı fark ettim. Rawlings’le tanı ve tedavi konusunda her zaman aynı fikirde değildim ama bu vakada doğru davrandığını düşündüm. Peki ya Jocasta?</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">İşte orada, sonraki sayfadaydı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Jocasta Cameron altmış dört yaşında, üç kez doğurmuş, iyi beslenmiş ve genel sağlığı iyi, çok genç görünüyor.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Üç kez doğurmuş</span> <span class="char-style-override-4" xml:lang="tr-TR">mu? Bu sıradan söz karşısında bir anda durdum. Üç çocuk doğurmayı -üç çocuğunu da kaybetmesinden bahsetmiyorum bile- apaçık, çırılçıplak anlatıyordu bu sözcükler. Çocuk hastalıklarının arasında üç çocuk büyütmüş, hepsini bir anda ve böyle zalim bir şekilde kaybetmişti. Güneş sıcaktı ama bunu düşününce kalbimin üşüdüğünü hissettim.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Ya bu Brianna olsaydı? Ya da küçük Jemmy? Bir kadın böyle bir kayba nasıl dayanabilirdi? Ben bunu yapmıştım ama hâlâ nasıl olduğunu bilmiyordum. Uzun zaman geçmişti ve ara sıra geceleri uyuyan bir çocuğun sıcak ağırlığını göğsümde, sıcak nefesini ensemde hissederek uyanıyordum. Elimi kaldırıp omzuma dokundum. Sanki çocuk orada yatıyormuş gibi boynumu bükmüştüm.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Faith’i saçının teline kadar biliyordum; kalbimde, onun varlığının tastamam doldurduğu bir boşluk vardı. Belki de bu en azından doğal bir ölüm olmasından kaynaklanıyordu; bana bir şekilde hâlâ benimleymiş, ilgileniliyormuş ve yalnız değilmiş hissi veriyordu. Ama çocuklarının kan revan içine kalması, savaşta katledilmesi nasıl bir şeydi?</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bu çağın çocuklarına binlerce şey olabilirdi. Karışık bir kafayla vaka defterine geri döndüm.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Gözlerinde ne doğuştan gelen, ne de sonradan oluşmuş bir hastalığa rastladım. Gözlerinin beyazı berrak, kirpiklerinde sorun yok, tümör görünmüyor. Gözbebekleri önlerinden geçen bir ışığa ve gölgeye normal tepki veriyor. Bir tarafta tuttuğum mum, gözünün camsı salgısını aydınlattığında hiçbir sorun göremedim. Sağ göz merceğinde katarakt başlangıcını işaret eden hafif bir bulutlanma gözlemledim. Ama bu gittikçe görüşünü kaybetmesini açıklayacak kadar yeterli değil.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hmm,” dedim dışımdan. Rawlings’in iki gözlemi ve sonucu da benimkilerle tutuyordu. Görüşünü kaybettiği zamanı -yaklaşık olarak iki sene- ve kaybın sürecini de yazmıştı. Ani bir şey değil, görüş alanının gitgide yitimi söz konusuydu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Ben bunun daha uzun sürmüş olabileceğini düşündüm; bazen kayıp öyle yavaş ilerler ki insanlar küçük azalmaları, görüşü ciddi şekilde tehdit altına girene kadar fark etmezlerdi.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">... görüş yeteneği yavaşça gitmiş. Geri kalan küçücük görme yetisi de yalnızca loş ışıkta işe yarıyor. Hasta güçlü güneş ışığına baktığında gözlerinde büyük bir kaşınma ve acı hissediyor.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Bu vakayı daha önce iki kez, yine aynı yaş civarındaki insanlarda görmüştüm ama yine de durumları bu kadar ciddi değildi. Bence görüşü yakında tamamen yok olacak ve düzelme mümkün olmayacak. Bay Cameron’ın okuma yazma bilen siyahî bir kölesi var ve karısı Bayan Jocasta’ya eşlik ediyor. Kadın Jocasta’yı engeller konusunda uyarıyor, ona kitap okuyor ve etrafındakiler hakkında onu uyarıyor.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Şimdi durum daha da ilerlemişti; ışık gitmişti ve Jocasta tamamen kördü. Demek ki derece derece artan bir durumdu -ama zaten çoğunluğu öyle olduğu için bu pek bir şey ifade etmiyordu. Rawlings onu ne zaman görmüştü?</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Hastalığı birçok şey olabilirdi -sarı nokta hastalığı, optik sinir tümörü, parazitlere bağlı bir hastalık, tavuk karası, temporal arterit- muhtemelen retina yırtılması değildi, bu aniden olurdu- ama benim kendi şüphelerim glokom hastalığında yoğunlaşmıştı. Jocasta’nın uşağı Phaedre’ın hanımefendinin bunun sık sık olduğunu belirten bir ses tonuyla</span> <span class="italik char-style-override-5" xml:lang="tr-TR">‘</span><span class="char-style-override-4" xml:lang="tr-TR">yine’ başının ağrıdığını söyleyip bez parçalarını soğuk çaya batırdığını hatırlıyorum. Duncan da ‘migren’ini geçirmek için lavanta yastığı yapmamı isterdi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Baş ağrılarının Jocasta’nın görüşüyle hiçbir ilgisi olmayabilirdi -ve ben o sırada baş ağrılarının nedenini araştırmamıştım; glokoma neden olmayan, yalnızca tansiyona bağlı migrenler ya da sadece baş ağrısı olabilirdi. Arterit sık sık baş ağrıtırdı. Bu konudaki can sıkıcı ayrıntı, glokomun kendisinin kesinlikle öngörülebilir belirtileri olmamasıydı -kalıcı körlük dışında elbet. Bu, gözyuvarının içindeki sıvının düzgün bir şekilde boşaltılamamasından kaynaklanırdı ve bu nedenle gözün içindeki baskı hasar derecesine kadar çıkar, ne hastayı ne de doktoru uyarırdı. Ama diğer körlük türleri de oldukça belirti olmadan gerçekleşirdi...</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">İhtimaller üzerinde düşünürken Rawlings’in notlarına sayfanın arkasında, Latince devam ettiğini fark ettim.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bunu görünce biraz şaşırıp gözlerimi kırpıştırdım. Bunu bir önceki paragrafın devamı olarak yazmışa benziyordu; tüy kalemle yazdığı yazıda sözcüklerin karakteristik karanlığı ve solgunluğu göze çarpıyordu. Mürekkep, kalemin her batırılışında yenilenirdi ve her defasında farklı mürekkep kullanıldığı için her paragrafın rengi de farklı olurdu. Hayır, bu kısım bir önceki sayfadaki paragrafla aynı anda yazılmıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Ama neden aniden Latinceye dönmüştü? Rawlings biraz Latince biliyordu belli ki -tıp eğitiminin olmasa da örgün eğitiminin bir parçası olmalıydı- ama hastanın durumunu anlatmak için kullanılan birkaç sözcük ya da cümle dışında bu dili normalde klinik notlarında kullanmazdı. Oysa şimdi önümdeki bir buçuk sayfa Latinceydi ve titiz harflerle, normal yazısından daha küçük olarak yazılmıştı. Sanki paragrafın içeriğini dikkatle düşünmüş ya da belki bu konuda ketum olması gerektiğine karar vermişti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Vaka defterinin ön sayfalarına geri dönüp düşüncemin doğru olup olmadığına dair kanıt aradım. Hayır, ara sıra Latince yazmıştı ama bu pek sık ve bütün bir sayfa boyunca değildi. River Run’la ilgili olan sayfaya geri dönüp yazılanları çözmeye çalıştım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bir ya da iki cümle içinde bütün gücümü kaybedip Jamie’yi bulmaya gittim. Koridorun diğer ucundaki çalışma odasında mektup yazıyordu. Ya da yazmıyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Hokka -küçük bir sukabağından yapılmış ve mürekkebin kurumaması için bir de kapak yapılmıştı- elinde duruyordu ve daha yeni doldurulmuştu; demir tozlarıyla demlenmiş mazıların odun kokusunu duyabiliyordum. Masanın üzerinde yeni bir hindi tüyü kalem duruyordu. Kenarı öyle sivrileştirilmişti ki yazmaktansa birine saplamaya daha uygun görünüyordu. Sümenin üzerinde bir kâğıt, kâğıdın başında siyah ve yalnız üç sözcük vardı. Ne yazdığını öğrenmek için Jamie’ye bakmak yeterliydi.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Sevgili kardeşim,</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Kafasını kaldırıp bana baktı, gülümseyip omuzlarını silkti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ne söyleyeyim?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bilmiyorum.” Onu görünce vaka defterini kapayıp koltuğumun altına sıkıştırdım. Arkasında durup elimi omzuna koydum. Nazikçe sıktım. O da elini elimin üzerine koyduktan sonra kalemi almak için uzandı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Üzgün olduğumu söyleyip duramam.” Kalemi baş ve orta parmağının arasında yavaşça bir öne bir arkaya yuvarladı. “Bunu her mektubumda yazdım. Eğer beni affetmeye niyeti olsaydı...”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Eğer niyeti olsaydı, Jamie’nin büyük bir inançla her ay Lallybroch’a yolladığı mektuplardan şimdiye kadar en azından bir tanesine cevap vermiş olurdu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ian seni affetti. Çocuk da.” Jamie’nin kayınbiraderinden, adaşı Genç Jamie’yle ilgili, ara sıra da Maggie, Kitty, Michael ya da Janet’tan bir satır içeren mektuplar düzensiz bir şekilde geliyordu. Ne var ki Jenny’nin sessizliği öylesine sağır ediciydi ki diğer bütün haberlerin hiçbir önemi kalmıyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet, daha kötü olurdu...” Boş kâğıda bakarak sustu. Aslında hiçbir şey bu yabancılaşmadan daha kötü olamazdı. Jenny ona dünyadaki herkesten daha yakın, daha önemliydi. Bu nok</span><span class="char-style-override-4" xml:lang="tr-TR">tada tek istisna ben olabilirdim.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Yatağını, hayatını, sevgisini, düşüncelerini paylaşmıştım onunla. Jenny ise Jamie’nin doğduğu günden beri kalbini ve ruhunu paylaşmıştı. Ta ki en küçük oğlunu kaybedene kadar. Ya da durumu böyle gördüğü güne kadar.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Ian’ın ortadan kaybolmasından dolayı vicdan azabı çektiğini görmek beni üzüyordu. Jenny’ye karşı küçük bir kızgınlık besliyordum. Kaybının derinliğini anlıyor ve kederini paylaşıyordum, ancak yine de bildiğimiz kadarıyla Ian ölmemişti. Jamie’yi yalnızca Jenny affedebilirdi ve kesinlikle bunu biliyor olmalıydı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bir sandalye çekip Jamie’nin yanına oturduktan sonra defteri bir kenara bıraktım. Jamie’nin yanında, üzeri yazılarla dolu bir yığın kâğıt vardı. Eli sakat olduğu için yazmak ona pahalıya patlamıştı. Yine de neredeyse her gece, günün en küçük olayını bile kaydederek inatla yazıyordu. Tepe’ye gelen ziyaretçilerden, hayvanların sağlığından, inşaatın ilerlemesinden, yeni yerleşenlerden bahsediyor, doğudaki eyaletlerdeki haberleri yazıyordu... Biriken sayfaları, gelen ilk ziyaretçilerden İskoçya’ya gidecek olanla birlikte yolluyordu. Bütün mektuplar adreslere ulaşamasa da en azından bir kısmı ulaşıyordu. Aynı şekilde, İskoçya’dan gelen birçok mektup -eğer yollanırsa- bize ulaşıyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bir süre Jenny’nin mektubunun yanlış adrese gittiğini, yolda kaybolduğunu ummuştum. Ama çok uzun bir süre geçmişti ve artık umut etmeyi bırakmıştım. Jamie bırakmamıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Belki ona bunu yollamalıyım.” Masanın yanındaki kâğıt yığınına dönüp lekeli, kirli ve defterden yırtılan kısmı parça pinçik olmuş küçük bir kâğıt çıkardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bu Ian’dan gelen bir mesajdı; çocuğun hâlâ hayatta ve iyi olduğuna dair elimizdeki tek kanıttı. Kasım’daki toplantıda, vahşi doğada gezinen bir dağ adamı olan John Quincy Myers’ın aracılığıyla gelmişti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Şaka olarak Latince, çalakalem yazılmış olan bu not bize Ian’ın iyi ve mutlu olduğunu söylüyordu. Bir kızla ‘Mohawk usulü’ (sanırım bu kızın evini, yatağını ve ocağını Ian’la paylaşacağı anlamına geliyordu) evlenmişti ve ‘ilkbaharda’ baba olmayı beklediğini yazmıştı. Hepsi bu kadardı. Bahar gelip geçmiş, başka bir haber gelmemişti. Ian ölmemişti. Onu bir daha görme ihtimalimiz çok uzaktı ve Jamie de bunu biliyordu; doğa onu yutmuştu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie harap kâğıda nazikçe dokundu, parmaklarını yuvarlak ve hâlâ çocuksu harflerin üzerinde gezdirdi. Bu Ian’la tek somut bağdı; bu bağdan vazgeçmek, onu Mohawk kabilesine bırakmak demekti.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">“Ave!</span><span class="char-style-override-4" xml:lang="tr-TR">” diyordu mektupta, Ian’ın yarı resmi yazısıyla. “</span><span class="italik char-style-override-5" xml:lang="tr-TR">Ian salutat avunculus Jacobus.</span><span class="char-style-override-4" xml:lang="tr-TR">” Ian dayısı James’i selamlıyor.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie için Ian tüm yeğenleri arasında farklı bir yere sahipti. Jenny’nin bütün çocuklarını severdi ama Ian özeldi. Üvey oğlu gibiydi, tıpkı Fergus gibi; ama Fergus’a benzemiyordu. Jamie’nin kendi kanındandı ve onu kaybettiği oğlunun yerine koymuştu. O oğlu da ölmemiş ama asla üzerinde hak iddia edemeyecekti. Dünya sanki bir anda kayıp çocuklarla dolmuş gibiydi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet,” dedim, boğazım düğüm düğümdü. “Bence bunu yolla. Jenny bunu görmeli. Eğer...” Öksürdüm, aklıma vaka defterindeki bir yazı gelmişti. Jamie’nin dikkatini dağıtmamayı umarak deftere uzandım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hmm. Latince demişken... burada biraz var. Bir bakabilir misin?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet, tabii ki.” Ian’ın mektubunu bir kenara bırakıp defteri aldı. Öğleden sonra güneşi sayfanın üzerine düşüyordu. Hafifçe kaşlarını çattı, parmağıyla satırları takip etti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Tanrım, adam Latince dilbilgisine ancak senin kadar hâkim Sassenach.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ah, teşekkürler. Hepimiz bilge olamayız, değil mi?” Jamie okumaya devam ederken ben de daha çok yaklaşıp omzunun üzerinden baktım. Haklıydım o halde; Rawlings’in Latince yazmasının nedeni sıkıntıdan ya da yeteneğini göstermek değildi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bir gariplik...” dedi Jamie. Parmağını sayfada gezdirirken bir yandan da yavaşça İngilizce’ye çeviriyordu. “Yattığım odanın yanındaki odadan gelen seslerle uyanığım -hayır, ‘uyandım,’ demek istiyor sanırım. Hastamın çişini yapmaya gittiğini düşünüyorum -‘düşündüm’- ve onu takip etmek için kalktım... Bunu neden yapmış ki?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hastanın -bu arada adı Hector Cameron- idrar kesesinde bir sorun varmış. Rawlings onu işerken izleyip, adamın ne sorunu olduğunu, acı mı çektiğini yoksa idrarında kan mı olduğunu görmek istemiş.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie şaşkın gözlerle baktıktan sonra başını iki yana sallayıp deftere geri döndü. Doktorların tuhaf zevkleri hakkında bir şeyler mırıldandı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“</span><span class="italik char-style-override-5" xml:lang="tr-TR">Homo procediente...</span> <span class="char-style-override-4" xml:lang="tr-TR">adam devam etti... neden ona adıyla hitap etmektense ‘adam’ diyor?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Latince yazmasının amacı gizli kalması,” dedim. Bir sonraki satırda ne yazdığını öğrenmek için sabırsızdım. “Cameron adını defterde görürse merak ederdi herhalde. Ne olmuş?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Adam dışarı çıkıyor -evin dışını mı, odanın dışını mı kastediyor? Evden çıkıyor herhalde... çıkıyor ve ben de takip ediyorum. Durmadan, hızlı hızlı yürüyor... neden yürümesin ki? Adama on iki damla afyon ruhu veriyorum -vermiştim...”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“On iki</span> <span class="italik char-style-override-5" xml:lang="tr-TR">damla mı?</span> <span class="char-style-override-4" xml:lang="tr-TR">Öyle yazdığından emin misin?” Jamie’nin kolunun üzerinden eğilip baktım ama doğruydu -siyah ve beyaz yazılmış yazıyı gösterdi. “Ama bu kadar afyon ruhu atı bile bayıltır!”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet, ‘uyumasına yardımcı olmak için on iki damla afyon ruhu,’ diyor. O halde gecenin köründe Cameron’ın çayırlarda gezinmesinin doktoru şaşırtması tuhaf değil.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Dirseğimle Jamie’yi dürttüm.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Devam et!”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hmm. Kulübeye gittiğini söylüyor -Cameron’ı bulmak için belli ki. Ama içeride kimse yokmuş. Şey kokusu da yokmuş... ee... kısa bir süre içinde oraya birinin girdiğini sanmıyormuş.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Benim için kibar olmana gerek yok,” dedim.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Biliyorum,” deyip güldü. “Ama seninle uzun zaman geçirmeme rağmen anlayışım henüz nasır tutmadı Sassenach. Ah!” Çimdiklediğim kolunu çekip ovuşturdu. Kaşlarımı çatıp ters ters baktım. Aslında havanın ikimiz için de yumuşamış olması içten içe hoşuma gitti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Şu anlayış konusunu kapat istersen,” dedim ayağımı yere vurarak. “Kaldı ki sen anlayışlı değilsindir, yoksa benimle hiç evlenmezdin. Cameron o sırada neredeymiş?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Dudaklarıyla hafifçe sözcükleri canlandırarak sayfayı taradı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bilmiyor. Kâhya deliğinden çıkana kadar etrafta dolanmış. Kâhya adamı haydut zannedip viski şişesiyle tehdit etmiş.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“O harika bir silahtır,” dedim. Ulysses’in kafasında uyku takkesiyle yıkım silahını sağa sollarken hayal edip gülümsedim. “Latince ‘viski şişesi’ nasıl denir?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie sayfaya bir bakış attı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“ ‘</span><span class="italik char-style-override-5" xml:lang="tr-TR">aqua vitae*,’</span> <span class="char-style-override-4" xml:lang="tr-TR">demiş o. Bu onun yazabileceği en yakın anlam. Viskiyi kastediyor olmalı; kâhyanın şoku atlatması için ona bir bardak viski verdiğini söylüyor.”</span></p>

    <p class="Normal para-style-override-7" xml:lang="zh-CN"><span class="dip-not char-style-override-7" xml:lang="tr-TR">*(Lat.) Ab-ı hayat. (ç.n.)</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Yani Cameron’ı bulamamış mı?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet, bulmuş, Ulysses gittikten sonra. Beyaz yatağında horluyormuş. Ertesi sabah sormuş ama Cameron gece uyandığını hatırlamıyormuş.” Tek parmağıyla sayfayı çevirip bana baktı. “Afyon ruhu hatırlamasını engellemiş olabilir mi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Olabilir,” dedim kaşlarımı çatarak. “Kuşkusuz. Ama bu kadar afyon ruhu içmiş birinin gece uyanıp etrafta dolanması inanılmaz... tabii eğer...” Jocasta’nın River Run’da söylediklerini hatırlayıp şüpheci gözlerle Jamie’ye baktım. “Hector Amca’nın afyon bağımlısı olma ihtimali var mı? Büyük miktarda afyon ruhu içme alışkanlığı olan biri bağışıklık kazanmış ve Rawlings’in verdiği dozdan etkilenmemiş olabilir.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Akrabalarının hatalarının söylenmesine asla şaşırmayan Jamie, bu önerimi düşündü ama en sonunda başını iki yana salladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Eğer öyleyse de benim haberim yok. Ama,” diye ekledi mantıklı bir şekilde, “bana söylemeleri için bir neden yok.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Gerçekten doğruydu. Eğer Hector Cameron ithal uyuşturuculardan kullanıyorsa -ki kesinlikle kullanıyordu, River Run bu bölgedeki en elverişli tarlalara sahip- o halde bu ondan başka kimseyi ilgilendirmezdi. Yine de birinin bundan bahsetmiş olabileceğini düşündüm.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie’nin aklı diğer satırlardaydı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bir adam işemek için neden gecenin köründe evden çıksın ki Sassenach?” diye sordu. “Hector Cameron’ın lazımlığının olduğunu</span> <span class="italik char-style-override-5" xml:lang="tr-TR">biliyorum;</span> <span class="char-style-override-4" xml:lang="tr-TR">ben de kullanmıştım. Üzerinde adı yazıyordu ve dibine Cameron nişanı çizilmişti.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Harika soru.” Gizemli yazıların olduğu sayfaya baktım. “Hector Cameron’ın büyük bir ağrısı ya da sıkıntısı vardıysa -mesela böbrek taşı düşürüyorsa- evdekileri uyandırmamak için dışarı çıkmış olabilir.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Eniştemin afyon bağımlısı olduğunu duymamıştım ama karısını ya da hizmetçilerini bu kadar düşündüğünü de hiç duymadım,” dedi Jamie alaycı bir şekilde. “Herkes onun biraz piç olduğunu düşünürdü.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Güldüm.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Halanın Duncan’ı bu kadar kafa dengi bulmasının nedeni kesinlikle bu olmalı.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Adso içeri girdi, yusufçuktan geri kalanlar ağzındaydı. Ayaklarımın dibine oturunca hediyesini yakından inceleme fırsatım oldu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Güzel,” dedim, baştan savma okşayarak. “İştahını kaçırma. Kilerde icabına bakmanı istediğim bir sürü hamamböceği var.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“</span><span class="italik char-style-override-5" xml:lang="tr-TR">Ecce homo*,”</span> <span class="char-style-override-4" xml:lang="tr-TR">diye mırıldandı Jamie düşünceli bir şekilde. Parmağını vaka defterine vurdu. “Sence bir Fransız erkeği mi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ne?” Jamie’ye baktım.</span></p>

    <p class="Normal para-style-override-7" xml:lang="zh-CN"><span class="dip-not char-style-override-7" xml:lang="tr-TR">*(Lat.)</span> <span class="dip-not char-style-override-7">O adam</span><span class="dip-not char-style-override-7" xml:lang="tr-TR">. (ç.n.)</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Belki de doktorun dışarıya kadar takip ettiği adamın Cameron olmaması ihtimali aklına hiç gelmiyor mu Sassenach?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Şimdiye kadar gelmemişti, hayır.” Öne eğilip sayfaya baktım. “Bırak Fransız olmayı, neden başka biri olsun ki?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie sayfanın kenarındaki birkaç küçük çizimi işaret etti; karalamaya benziyordu. Parmağının altındaki zambaktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“</span><span class="italik char-style-override-5" xml:lang="tr-TR">Ecce homo,”</span> <span class="char-style-override-4" xml:lang="tr-TR">dedi yeniden üstüne vurarak. “Doktor, takip ettiği adamın kim olduğundan emin değildi -o yüzden ona adıyla hitap etmiyor. Cameron uyuşturucu aldıysa, o halde o gece evden çıkan başka biriydi. Ama evde başka birinin olduğundan bahsetmiyor.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ama o adam her kimse, onu muayene etmediği sürece ondan bahsetmez,” dedim. “Deftere kişisel notlarını yazmış ama aslında çoğu sayfada vakalara dair bilgiler var; hasta gözlemleri ve tedavileri yazılı. Ama yine de...” Kaşlarımı çatarak sayfaya baktım. “Adamın Fransız olması şöyle dursun, kenara çizilmiş bir zambak ille de bir şeyin işareti olamaz.” Fergus dışında, Kuzey Carolina’da pek fazla Fransız yoktu. Savannah’nın güneyinde birkaç Fransız yerleşim yeri olduğunu biliyordum ama bu yüzlerce kilometre uzaktaydı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Zambak, öylesine bir karalamadan başka bir şey değildi ama hatırladığım kadarıyla Rawlings defterin hiçbir yerine böyle çizimler yapmamıştı. Çizim eklediğinde, özenle ve bir amaç için ekliyordu. Ya kendine bir hatırlatma ya da ondan sonra gelecek doktora rehber oluyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Zambağın dışında, tepesinde küçük bir daire ve eğik bir temeli olan bir üçgen vardı; altında harfler vardı.</span> <span class="italik char-style-override-5" xml:lang="tr-TR">Au et Aq.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“A...u,” dedim yavaşça. “Altın.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Altın mı?” Jamie şaşkınlıkla bana baktı. Başımı salladım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet, altının bilimsel kısaltması. Altın ve su. Sanırım sulu bir çözeltinin içindeki altın parçalarını kastediyor. Arteritte kullanılan bir tedavidir. Nedendir bilinmez, hep işe yarar.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Pahalı,” dedi Jamie. “Gerçi Cameron bunu karşılayabilir. Belki altın külçelerinden otuz kırk gramını saklamıştır, değil mi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Cameron’ın arteritinin olduğunu söylüyor.” Kaşlarımı çatarak sayfaya ve esrarengiz kenar notlarına baktım. “Belki de bu hastalık için altın suyu kullanımını tavsiye etmek istemiştir. Ama zambağı ya da diğerini bilmiyorum- ” Diğer şeyi işaret ettim. “Bu bildiğim hiçbir tıbbi tedavinin simgesi değil.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie’nin gülmesine şaşırdım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ben öyle düşünmüyorum Sassenach. Bu bir mason pusulası.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Öyle mi?” Gözlerimi kırpıştırarak önce resme, sonra Jamie’ye baktım. “Cameron mason muydu?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Omuzlarını silkip elini saçlarına götürdü. Jamie masonlarla bağlantısından asla bahsetmezdi. Ardsmuir’de mason olmuştu ve bu topluluğun içindeki üyelerin kabul ettirdiği gizliliğin dışında, o nemli taş duvarların arasında neler olup bittiğinden pek az bahsederdi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Rawlings de mason olmalı,” dedi. Masonlukla ilgili konuşmak istemediği açıktı ama mantıklı bağlantılar kurmaktan da geri duramadı. “Yoksa bunun ne olduğunu bilmezdi.” Uzun parmağıyla pusulanın işaretine dokundu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Ne söyleyeceğimi bilmiyordum ve kehribar kanatlar tükürüp daha fazla ordövr bulma umuduyla masanın üzerine zıplayan Adso, beni kararsızlıktan kurtarmış oldu. Jamie bir eliyle hokkayı, diğer eliyle de yeni tüy kalemini tuttu. Avdan yoksun kalan Adso, masanın kenarına gidip Jamie’nin mektup yığınlarının üzerine oturdu, manzarayı izlerken kuyruğunu nazikçe sallamaya başladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie bu küstahlık karşısında gözlerini kıstı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Şu tüylü hayvanını mektuplarımın üzerinden kaldır,” dedi Adso’yu kaleminin keskin ucuyla dürterek. Adso gözlerini kocaman açarak hareket eden tüye dikti, kürek kemiklerini gerdi. Jamie kalemi baştan çıkarıcı bir şekilde sallayınca Adso tek patisiyle başarısız bir hamlede bulundu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Sakatlanmadan hemen kediyi tutup şaşkın ve kızgın bir</span> <span class="italik char-style-override-5" xml:lang="tr-TR">miv</span> <span class="char-style-override-4" xml:lang="tr-TR">sesiyle kâğıtların üzerinden aldım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hayır, bu</span> <span class="italik char-style-override-5" xml:lang="tr-TR">onun</span> <span class="char-style-override-4" xml:lang="tr-TR">oyuncağı,” dedim kediye, sonra da Jamie’ye azarlayıcı bir bakış attım. “Şimdi benimle gel, ilgilenmen gereken hamamböcekleri var.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Boştaki elimle vaka defterine uzandım ama Jamie beni durdurdu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Biraz daha bende kalsın Sassenach,” dedi. “Geceleyin River Run’da dolaşan Fransız bir mason kulağa çok tuhaf geliyor. Doktor Rawlings’in Latince yazdıklarını merak ettim.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Pekâlâ.” Hamamböceklerini görmeden keyifle hırıldamaya başlayan Adso’yu kaldırıp omzuma koyduktan sonra pencereden dışarı baktım. Ceviz ağaçlarının ardından batan güneşin yakıcı bir parıltısı vardı. Mutfaktaki kadınların ve çocukların gürültülerini duydum; Bayan Bug, Brianna’nın ve Marsali’nin yardımlarıyla akşam yemeği için masayı kurmaya başlıyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Yemek birazdan hazır olur,” deyip Jamie’nin güneşin son ışınlarının yansıdığı kafasının üzerini öpmek için eğildim. Gülümseyip parmaklarını dudaklarına değdirdikten sonra, benim dudaklarıma dokundu ama ben kapıya geldiğimde çoktan sayfaların arasına geri dönmüştü bile. Masanın kenarında duran ve üzerinde üç siyah sözcük yazan sayfayı -o anlık- unutmuştu.</span></p>

    <p class="Normal para-style-override-1" xml:lang="zh-CN"><span> </span></p>
  </div>
</body>
</html>