<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
<head>
  <title>atesincagrisi2-69</title>
  <link href="../Styles/atesincagrisi2.css" rel="stylesheet" type="text/css"/>
</head>

<body id="atesincagrisi2" xml:lang="tr-TR">
  <div>
    <p class="basliklar" id="toc_marker-64"><span class="bold">109 ZAMANIN SESİ</span></p>

    <p class="Normal" xml:lang="zh-CN"> </p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">Lizzie’nin düğün hazırlıklarını yapacak bir annesi olmadığı için, Tepe’deki kadınlar toplanıp eteklik, gecelik ve örgü çorap gibi şeyler hazırlamışlardı. En yetenekli kadınlardan birkaçı da yorgan dikmişti. Yorganın üstü tamamlandığında, herkes ‘Büyük Ev’e gelip işin nasıl gittiğine bakacaklar, sıcak tutması için içine doldurulabilecek -eski battaniye, birbirlerine eklenmiş kumaşlar ya da yün- şeyler getireceklerdi.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">Genelde dikiş için ne büyük bir yeteneğim, ne de büyük bir sabrım vardı ama küçük ve ince işlere el yatkınlığım vardı. Daha da önemlisi, iyi ışık alan bir mutfağım ve dikiş tezgâhı için yeterince yerim vardı. Üstelik Bayan Bug dikişçilere çay bardaklarıyla ve elma çörekleriyle sürekli hizmet ediyordu.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">Bayan Evan’ın mavi ve bej parçaları bir araya getirerek desenini çıkardığı bir yorganın dikiminin ortasındayken, Jamie aniden kapıda belirdi. Kocalarının horlamalarıyla ilgili derin bir sohbete dalmış olan kadınlar onu fark etmediler bile ama benim yüzüm kapıya dönüktü. Jamie bizi bölmek ya da dikkat çekmek istememiş olacak ki odaya girmedi -benimle göz göze geldiğinde aniden başını çevirip çalışma odasına doğru gözden kayboldu.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">Yanımda oturan Bree’ye baktım. O da Jamie’yi görmüştü; tek kaşını kaldırıp omuzlarını silkti. Görünmesin diye ipimin düğümlü ucunu kumaş katmanlarının arasında yukarı gelecek şekilde geçirip iğnemi yorgana batırdım. Bir bahane uydurarak ayağa kalktım.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">Bayan Chisholm, “Akşam yemeğinde ona bira ver,” diyerek Bayan Aberfeldy’ye tavsiye veriyordu. “Çok miktarda ver ve suyla karışmış olsun. Bu şekilde her yarım saatte bir işemek için kalkar ve çatı padavrasını titretecek kadar horlayamaz.”</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">“Ah, evet,” diyerek karşı çıktı Bayan Aberfeldy. “Onu denedim. Ama sonra da yatağa geri döndüğünde, şey yapmak istiyor...” Bütün kadınlar kıkırdarken, Bayan Aberfeldy kıpkırmızı oldu. “Horladığı geceler bile daha fazla uyuyabiliyorum!”</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">Jamie koridorda bekliyordu. Odadan çıktığım sırada beni kolumdan yakalayıp ön kapıya doğru çekti.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">“Ne- ” diye şaşkın bir şekilde söze girdim. Sonra uzun boylu Kızılderili’nin girişte oturduğunu gördüm.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">“Ne- ” dedim yeniden. Sonra Kızılderili kalktı, bana doğru dönüp gülümsedi.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">“Ian!” diye bağırıp kollarına atıldım.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">İnce ve tıpkı güneşte kurutulmuş ham deri gibi sertti. Giysileri ıslak tahta ve toprak kokuyordu. Üzerine duman ve kalabalık yaşadıkları evdeki vücut kokuları da sinmişti. Geri çekilip gözlerimi silerek yeniden ona baktım. Soğuk bir burun elimi itip çığlık atmama neden oldu.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">“Sensin!” dedim Rollo’ya. “Seni bir daha göremeyeceğimi sanmıştım!” Duygularıma yenik düşüp deli gibi kulaklarını okşadım. Havladı, ön patilerini yere koyarak dönüp durdu.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">“Köpek! Köpek! Buraya gel!” Jemmy kendi kulübesinin kapısından çıkıp kısa bacakları izin verdiği kadar hızlı bir biçimde yanımıza koştu. Saçları ıslaktı ve yüzü parlıyordu. Rollo ona doğru koşup çarparak çığlıklar içinde yere yuvarladı.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">İlk önce Rollo’nun -ki ne de olsa kurt kırmasıydı- Jemmy’yi bir av olarak görmesinden korktum ama hemen ikisinin sevinç dolu bir oyuna başladıklarını anladım. Brianna’nın annelik radarı çığlığı duymuştu. Koşarak kapıdan fırladı.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">“Ne- ” diye başladı, gözleri çimlerin üzerindeki boğuşmaya kaydı. Sonra Ian öne atıldı, Bree’ye sarılıp öptü. Bree’nin çığlık atmasıyla yorgancıların hepsi verandaya doluşup soru yağmuruna başladılar. Genel heyecan havasına kapılıp küçük çığlıklar attılar.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">Kargaşanın ortasında birden bir yerden ortaya çıkan Roger’ın alnında yeni bir yara açıldığını, gözünün morardığını ve temiz bir gömlek giydiğini fark ettim. Yanımda durmuş olan biteni izleyen Jamie’ye baktım. Yüzünde sonu gelmeyen bir gülümseme vardı. Gülümsemesinin tersine gömleği yalnızca pis değil, ön tarafı da yırtıktı ve tek kolunda kocaman bir sökük vardı. Hâlihazırda kanayan bir yer göremesem de çamur ve kurumuş kan lekeleri de vardı. Jemmy’nin ıslak saçlarına ve giysilerine bakılacak olunursa, bu durum oldukça şüpheliydi.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">“Siz ne işler çevirdiniz?” diye sordum.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">Başını iki yana salladı, hâlâ gülüyordu.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">“Önemi yok, Sassenach. Ama kesmen için sana taze bir domuz getireceğim -zamanın olduğunda.”</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">Bıkkınlıkla birkaç saç telimi geriye attım.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">“Kayıp Oğul’un dönüşünün şerefine yağlı bir buzağı kesilmesi gibi, siz de domuz mu kestiniz?” diye sordum, kadınların arasında tamamen kaybolmuş olan Ian’ı göstererek. Lizzie, Ian’ın kollarından birine yapışmıştı. Solgun yüzü heyecanla parlıyordu. Bunu görünce hafif bir endişe hissettim ama o anlık buna aldırış etmedim.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">“Ian dostlarını getirmiş mi? Ya da… ailesini?” Karısının hamile olduğunu söylemişti ve bu iki sene önceydi. Çocuk -eğer her şey yolunda gittiyse- artık yürüyecek hale gelmiş olmalıydı.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">Bunu duyunca Jamie’nin yüzündeki gülümseme biraz silindi.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">“Hayır,” dedi. “Köpeği saymazsak tabii,” diye ekledi, Rollo’ya bakarak başını salladı. Rollo sırt üstü yatmış, patilerini havaya kaldırmış, Jemmy’nin hücumunun altında mutlu mutlu inliyordu.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">“Anlıyorum.” Saçlarımı açıp yeniden bağladım, yorgancılarla, taze domuzla ve kutlama yemeği konusunda ne yapmam gerektiğini düşünmeye başlamıştım. Gerçi Bayan Bug yemeği hallederdi.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">“Ne kadar kalacağını söyledi mi?”</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">Jamie derin bir nefes alıp elini sırtıma koydu.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">“Sonsuza dek,” dedi. Sesi neşeli olsa da, kederli bir tarafı da vardı. Başımı kaldırıp şaşkınlıkla ona baktım. “Evine geldi.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">Domuzu kesme, yorgan dikme ve akşam yemeğini hazırlama işlemleri bitmeden saat çok geç olmuştu bile. Bütün ziyaretçiler sonunda dedikoduyla yüklenmiş bir şekilde evlerine dönmüşlerdi. Gerçi o kadar da fazla dedikodu yoktu; Ian herkese dostane ama suskun davranmıştı, kuzeyden buraya yaptığı yolculukla ilgili pek az şey anlatmıştı ve yolculuğun ardındaki sebeplerden ise hiç bahsetmemişti.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">“Ian sana bir şey söyledi mi?” diye sordum Jamie’ye, akşam yemeğinden önce onu çalışma odasında yalnız yakalayıp. Başını iki yana salladı.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">“Çok az. Sadece kalmaya geldiğini söyledi.”</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">“Karısına kötü bir şey olmuş olabilir mi sence? Veya bebeğe?” İçimde hem Ian için, hem de</span> <span class="char-style-override-4" xml:lang="tr-TR">Wakyo’teyehsnonhsa -elleriyle çalışan- adındaki güzel Mohawk kızı için derin bir keder hissettim. Ian ona Emily ismini takmıştı. Doğum sırasında gerçekleşen ölümler, Kızılderililer’in arasında bile nadir değildi.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">Jamie başını yeniden iki yana salladı.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">“Bilmiyorum ama sanırım o tür bir şey olsa gerek. Onlardan hiç bahsetmedi ve gözleri olduğundan daha yaşlı bakıyor.”</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">Lizzie kapıda belirdi. Akşam yemeğiyle ilgili Bayan Bug’dan acil bir mesaj getirmişti. Gitmem gerekiyordu. Mutfağa giden Lizzie’yi takip ettim, Ian’ın dönüşünün onun için ne anlama geldiğini çok merak ediyordum. Özellikle de Ian’ın Mohawk karısı hakkındaki düşüncelerimizde haklıysak.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">Ian gitmeden ve Kahnyen’kehaka’yla kalmak için aylarca yanıp tutuşmadan önce Lizzie ona âşık olmak üzereydi. Ama bunun üzerinden iki seneden fazla zaman geçmişti ve iki sene çok uzun bir zaman olabiliyordu. Özellikle de genç birinin hayatında.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">Jamie’nin Ian’ın gözleri hakkında neyi ima ettiğini ve Ian’ın Mohawklar’la birlikte giderkenki neşeli Ian’ın aynısı olmadığını kesinlikle görebiliyordum. Lizzie de artık o eski utangaç fare değildi.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">O, Manfred McGillivray’in nişanlısıydı. Ute McGillivray’in kızlarının da o öğleden sonraki yorgan dikimine katılmamaları dolayısıyla çok mutluydum. Neyse ki Ian’ın dönüşünün büyüsü kısa vadeli olacaktı.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">“Burada rahat olacak mısın?” diye sordum Ian’a şüpheyle. Ameliyat masasına bir sürü yorgan ve kaz tüyü yastık koymuştum. Kendi yatağını teklif eden Bay Wemyss’i ve mutfaktaki ocağın önüne rahat bir ot yatak yapmayı teklif eden Bayan Bug’ı reddetmişti.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">“Ah, evet yenge,” deyip güldü. “Benim ve Rollo’nun uyuduğu yerlere inanamazsın.” Esneyerek ve gözlerini kırpıştırarak gerindi. “Tanrım, bir aydan fazladır güneş battıktan sonra uyanık kalmamıştım.”</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">“Şafakta da uyanmamışsındır herhalde. O yüzden burada daha rahat edeceğini düşündüm; sabah geç saate kadar uyumak istersen burada kimse seni rahatsız etmez.”</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">Bunu duyunca güldü.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">“Pencereyi açık bırakmalıyım ki Rollo istediği gibi girip çıksın. Gerçi içeride avlanmanın yeterince iyi olacağını düşünüyor olmalı.”</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">Rollo orta yerde oturmuş, ağzını havaya kaldırmış, sarı kurt gözlerini kıpırdatmadan yukarıdaki dolabın kapağına dikmişti. Kapağın arkasından, tencerenin içinde kaynayan su gibi bir homurdanma sesi duyuldu.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">“Kediye çok güvenirim Ian,” dedi Jamie, odaya girerken. “Geçen hafta bir tilki kovaladığını gördüm.”</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">“Silahınla onun arkasında olmanın, tilkinin kaçmasıyla hiç ilgisi yok tabii,” dedim.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">“Kediciğin endişelendiği kadar değil,” dedi Jamie gülerek.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">“Yeniden Galce konuşmak çok güzel, Jamie Dayı.”</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">Jamie, Ian’ın kolunu hafifçe okşadı.</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">“Öyle olmalı,</span> <span class="italik char-style-override-5" xml:lang="tr-TR">a mhic a pheathar</span><span class="Vurgu char-style-override-5" xml:lang="tr-TR">,” dedi usulca. “Galce bildiğin her şeyi unuttun mu peki?”</span></p>

    <p class="Normal para-style-override-7" xml:lang="zh-CN"><span class="Vurgu char-style-override-5" xml:lang="tr-TR">“</span><span class="italik char-style-override-5" xml:lang="tr-TR">S beag ’tha fhios aig fear a bhaile mar ’tha fear na mara bèo,</span><span class="char-style-override-4" xml:lang="tr-TR">”</span> <span class="char-style-override-4" xml:lang="tr-TR">diye cevapladı tereddüt etmeden. Bu, çok bilinen bir atasözüydü: “Karadakiler, denizdekilerin nasıl yaşadığını çok az bilirler.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie hoşnut bir şaşkınlıkla güldü. Ian da kocaman gülerek karşılık verdi. Yüzünün rengi derin bir kahverengiye dönmüştü, Mohawk dövmeleri burnundan elmacık kemiklerine yayılıyordu ama bir anda ela gözlerinin haylazlıkla dans ettiğini ve gözlerinin içinde tanıdığımız o adamı gördüm.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Aklımdan sürekli geçirip durdum,” dedi, gülümsemesi küçülmüştü. “Bir şeylere bakıp, içimden Galce karşılıklarını söyledim. Unutmamak için böyle yaptım.” Utangaç bir şekilde Jamie’ye baktım. “Unutmamamı söylemiştin dayı.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie gülümseyip boğazını temizledi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet Ian,” dedi. “Bundan mutluyum.” Ian’ın omzunu sertçe sıktı ve söze dökülemeyecek bir duygu seliyle birbirlerine sarılıp sırtlarına vurdular.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Gözlerimi ve burnumu sildiğim sırada, ayrılıp eski hallerine geri döndüler ve benim kadınsı duygusallığımı görmezden geldiler.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Ian boğazını temizleyerek. “Latinceyi biraz unuttum ama.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Latince konuşacak pek fırsatın olmadığını tahmin edebiliyorum,” dedi Jamie. Gömleğinin koluyla burnunu silip gülümsedi. “Tabii Gezgin bir Cizvit’le karşılaşmadıysan.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Ian bunu duyunca biraz tuhaf baktı. Gözlerini önce Jamie’ye, sonra bana, sonra da kimsenin gelmediğinden emin olmak için kapıya çevirdi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Aslında oldu dayı,” dedi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Yavaşça kapıya doğru yürüdü, koridora çıktı, sonra usulca kapıyı kapatıp masaya geri döndü. Beline bağlı küçük deri bir çantası vardı. Bıçak, ok ve sadak dışında bütün eşyaları içindeymiş gibi duruyordu. Daha önce bu çantayı çıkarıp kenara koymuştu ama şimdi yeniden alıp içine baktı. Siyah deri kaplı küçük bir defter çıkarıp Jamie’ye uzattı. Jamie şaşkın gözlerle defteri aldı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Snaketown’dan ayrıldıktan hemen sonra ihtiyar kadın, Tewaktenyonh bana bu defteri verdi. Daha önce bunu görmüştüm, Emily...” Durdu, boğazını temizledi. “Emilly bir sayfasını benim için istemişti. Her şeyin yolunda gittiğini yazan bir mektup yollayacaktı size. Mektubu aldınız mı?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet, aldık,” dedim. “Jamie daha sonra mektubu annene yolladı.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ah, öyle mi?” Annesini düşününce Ian’ın yüzü gülmüştü. “Bu iyi olmuş. Umarım geri döndüğümü duymak hoşuna gitmiştir.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“O konuda her şeyin üzerine bahse girerim,” dedi Jamie. “Ama bu ne?” Defteri kaldırıp sorgulayan gözlerle baktı. “Bir rahibin dua kitabına benziyor.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Benziyor” Ian başını sallayıp boynundaki sinek ısırığını kaşıdı. “Ama değil. Bir baksana.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie’nin yanına gittim. Koparılan sayfanın yerinde tırtıklar kalmıştı. İlk sayfada ne başlık, ne de yazı vardı. Defter bir tür günce gibiydi; sayfalar siyah mürekkepli yazılarla doluydu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">İlk sayfanın üstünde büyük ve titrek harflerle yazılmış iki sözcük vardı.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Ego sum,</span> <span class="char-style-override-4" xml:lang="tr-TR">yazıyordu.</span> <span class="italik char-style-override-5" xml:lang="tr-TR">Ben.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Sen misin?” dedi Jamie fısıldayarak. “Peki kim olacaksın?” Yazı, sayfaların ortalarında devam ediyordu. Buradaki yazı daha küçük ve daha kontrollü olsa da, tuhaf görünen bir şey vardı.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">“Prima cogitatio est...”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Aklıma ilk gelen şey bu,” diye okudu Jamie yavaşça, tercü</span><span class="char-style-override-4" xml:lang="tr-TR">me ederek.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“</span><span class="italik char-style-override-5" xml:lang="tr-TR">Ben varım. Bu arada var olmuş muydum? Olmuştum, çünkü hatırlıyorum. Bunu tanımlamaya sonra çalışacağım. Şimdi sözcüklerim yok. Çok hasta hissediyorum.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Harfler küçük ve yuvarlaktı, her biri tek başına yazılmıştı. Yazan özenli ve dikkatli yazmıştı ama sözcükler sarhoş gibi sayfanın yukarısına doğru tırmanıyordu. Eğer yazısı bir işaretse, gerçekten de hasta olmalıydı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Sonraki sayfada devam eden yazı, yazanın sinirleriyle birlikte düzelmişti.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">“Ibi denum locus... Burası o yer. Elbette öyle. Ama biliyorum ki aynı zamanda doğru zaman. Ağaçlar, çalılar farklı. Batıda açıklık bir alan vardı, artık tamamen defne ağaçlarıyla dolmuş. Halkanın içine adımımı attığımda büyük bir manolya ağacına bakıyordum, şimdi o ağaç gitmiş; yerinde bir meşe fidanı duruyor. Ses farklı. Uzaklardan gelen yol ve araç gürültüsü yok. Yalnızca yüksek sesle şakıyan kuşların sesleri var. Rüzgârın.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Hâlâ başım dönüyor. Bacaklarım zayıf. Ayakta duramıyorum. Yılanın kuyruğunu yediği duvarın altında uyandım ama boşluğun olduğu yerden biraz uzaktaydı. Emeklemiş olmalıyım, ellerimde ve giysilerimde pislik ve çizikler var. Kalkamayacak kadar hasta olduğum için uyandıktan bir süre sonra da yatmaya devam ettim. Şimdi daha iyiyim. Yine de zayıf ve hastayım ama buna rağmen coşkuluyum. İşe yaradı. Başardık.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“</span><span class="italik char-style-override-5" xml:lang="tr-TR">Biz</span> <span class="char-style-override-4" xml:lang="tr-TR">mi?” dedim, iki kaşımı da kaldırıp Jamie’ye bakarak. Omuzlarını silkip sayfayı çevirdi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“</span><span class="italik char-style-override-5" xml:lang="tr-TR">Taş gitmiş. Cebimde yalnızca is lekesi var. Raymond haklıymış demek. Küçük ve cilalanmamış bir safirdi o. Benden sonra gelenler için her şeyi not etmeliyim.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">İçime doğan şeylerle ürperdim, saçlarım diken diken oldu. Benden sonra gelenler. İstemeden uzanıp deftere dokundum; karşı gelemediğim bir histi bu. Ona bir şekilde dokunmalı, bu sözcüklerin kaybolan yazarıyla bir bağ kurmalıydım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie merakla bana baktı. Zar zor elimi çekip parmaklarımı yumruk yaptım. Bir an tereddüt ettikten sonra deftere, sanki düzgün siyah yazı beni olduğu kadar onu da mecbur bırakmıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Artık beni yazıda neyin etkilediğini biliyordum. Tüy kalemle yazılmamıştı. En iyi tüy kalem yazısının bile rengi inişli çıkışlı olurdu. Kalemin mürekkebe yeni batırıldığı yerler koyu siyah olur, yazı boyunca renk solardı. Bu yazıda her sözcüğün rengi aynıydı -sayfanın liflerini hafifçe çökerten sert ve ince bir siyah mürekkep şeridi halinde yazılmıştı. Tüy kalemlerde bu asla olmazdı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Tükenmez kalem,” dedim. “Bunu tükenmez kalemle yazmış. Tanrım.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie bana baktı. Rengim solmuş olmalıydı ki defteri kapatmaya yeltendi ama başımı iki yana sallayıp okumaya devam etmesini işaret ettim. Şüpheci bir şekilde kaşlarını çattıktan sonra deftere baktı. Dikkatini yeniden tamamen deftere verdi, bir sonraki sayfadaki yazıya bakınca kaşlarını kaldırdı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bak,” dedi usulca, defteri bana çevirip bir satırı işaret etti. Diğerleri gibi bu da Latinceydi ama yazının içine karışmış yabancı sözcükler vardı -uzun ve tuhaf görünümlü sözcükler.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Mohawkça?” dedi Jamie. Başını kaldırıp Ian’ın yüzüne baktı. “Bu kesinlikle bir Kızılderili dilinde olmalı. Kuzey Amerika dillerinden biri değil mi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Sert Yağmur,” dedi Ian usulca. “Kahnyen’kehaka -Mohawk dili dayı. Sert Yağmur birinin adı. Diğerleri de burada yazılı: Güçlü Yürüyüşçü, Altı Kaplumbağa ve Ruhlarla Konuşan.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Mohawklar’ın yazılı dili olduğunu bilmiyorum,” dedi Jamie, kızıl kaşını kaldırdı. Ian başını iki yana salladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Yok zaten Jamie Dayı. Ama biri yazmış.” Sayfayı işaret etti. “Eğer sözcüklerin sesini dinlersen...” Omuzlarını silkti. “Mohawk isimleri bunlar. Bundan eminim.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie uzun bir süre Ian’a baktıktan sonra hiç yorum yapmadan başını eğip tercümesine devam etti.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">“Safirlerden biri bende, diğeri de Sert Yağmur’daydı. Ruhlarla Konuşan’ın yakutu vardı, Güçlü Yürüyüşçü elması aldı, Altı Kaplumbağa da zümrüdü. Nasıl dizileceğinden emin değildik -ya pusulanın yönlerine göre dört noktası olacaktı ya da beş köşeli yıldız için beş noktası. Ama biz kanımız üzerine yemin etmiş beş kişiydik ve çemberi beş noktaya ayırdık.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bu cümleyle sonraki cümle arasında küçük bir boşluk vardı ve yazı değişmiş, sıkı ve muntazam bir hale gelmişti. Sanki yazar bir an durduktan sonra hikâyesini başka bir noktada ele almıştı.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">“Bakmak için geri gitmiştim. Çembere dair bir iz yok ama olmaması için hiçbir neden göremiyorum. Sanırım bir süredir bilinçsizdim; çemberi çatlağın ağzının hemen içine koymuştuk ama toprakta uyandığım noktaya nasıl emeklediğimi ya da yuvarlandığımı gösteren bir iz yok ve tozun içinde yağmurun bıraktığı izler var. Giysilerim ıslak ama bunun yağmurdan mı, sabahki çiyden mi, yoksa güneşin altında yattığım için terlememden mi kaynaklandığını bilemiyorum; uyandığımda gün ortasıydı, çünkü güneş tam tepemdeydi ve hava sıcaktı. Susamıştım. Çatlaktan sürünerek uzaklaştıktan sonra yere mi yığılmıştım acaba? Yoksa geçişin gücüyle uzaklara mı savrulmuştum?</span><span class="char-style-override-4" xml:lang="tr-TR">”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bunu duyunca, kafamın içinde bir yerlerde sözcüklerin yankılandığı gibi tuhaf bir hisse kapıldım. Bunu daha önce duyduğumdan falan değildi ama sözcükler korkunç bir şekilde tanıdık gelmişti. Anlamak için başımı iki yana sallayıp baktığımda, Ian’ın kahverengi ve şüphe dolu gözlerini bana diktiğini gördüm.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet,” dedim açık açık, bakışlarına cevaben. “Ben. Brianna ve Roger da var.” Bir cümleyi çözmek için durmuş olan Jamie, kafasını kaldırıp baktı. Ian’ın ve benim yüzümüzü gördü, elini uzatıp yüzüme dokundu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ne kadarını okuyabildin evlat?” diye sordu usulca.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Çoğunu dayı,” diye cevapladı Ian ama gözlerini yüzümden ayırmamıştı. “Hepsini değil.” Küçük bir gülümseme dudaklarına dokundu. “Eminim ki dilbilgisini tam olarak çözemedim ama anladığımı düşünüyorum. Sen?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Soruyu bana mı, yoksa Jamie’ye mi sorduğu belli değildi; ikimiz de tereddüt edip birbirimize baktık. Sonra Ian’a dönüp başımı sallayarak onayladım. Jamie de aynısını yaptı. Jamie, üzerimdeki elini sıktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hmm,” dedi Ian. Yüzü derin bir memnuniyet ifadesiyle aydınlandı. “Peri olmadığını</span> <span class="italik char-style-override-5" xml:lang="tr-TR">biliyordum,</span> <span class="char-style-override-4" xml:lang="tr-TR">Claire Yenge!”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Daha fazla uyanık kalamayacak olan Ian sonunda esneyerek geri çekildi. Yatağına girmeden önce Rollo’yu boynundan tutup, Adso’yu dolaptan alırken hareket etmemesini sağladı. Adso tüylerini kabartıp normal boyutlarının iki katına çıkmıştı ve yılan gibi tıslıyordu. Bağırsakları dışarıya fırlamasın diye kediyi boynundan tutup yatak odamıza götürdüm. Yatağın üzerine bıraktıktan sonra hemen Jamie’ye döndüm.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Sonra ne oldu?” diye sordum.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Çoktan yeni bir mum yakmaya koyulmuştu bile. Tek eliyle gömleğini açarken diğer elinin başparmağıyla da defteri açtı, yatağın içine girip okumaya daldı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Dostlarından hiçbirini bulamamış. Yakınlardaki taşraları iki gün boyunca aramış ama iz yokmuş. Çılgına dönmüş ama sonunda devam etmesi gerektiğini düşünmüş; yemeye ihtiyacı varmış ve üzerinde bıçaktan ve tuzdan başka bir şey yokmuş. Avlanmak ya da insanları bulmak zorundaymış.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Ian, defteri ona Tewaktenyonh’un verdiğini ve bana getirmesi gerektiğini söylemiş. Adı Susamuru Dişi olan bir adama aitmiş -ailemden biriymiş.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Buz gibi bir parmak omurgama dokundu ve gitmedi. Sanki bana dokunan bir hayaletin parmaklarıymış gibi huzursuz bir şekilde ürperdim. Ailemden.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Ona Susamuru Dişi’nin ‘ailemden’ olabileceğini söylemiştim, zamanda yolculuk edenlerin tehlikeli yakınlığını başka türlü açıklayamazdım. Susamuru Dişi’yle tanışmamıştım -en azından bizzat- ama eğer o düşündüğüm adamsa, o zaman küçük gömme alanımızda gömülü olan kafa onundu ve gümüş dolguları vardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Belki de en sonunda onun gerçekten kim olduğunu ve nasıl böyle şaşırtıcı bir sonla karşılaştığını öğrenmek üzereydim.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Pek avcı sayılmaz,” dedi Jamie eleştirel bir edayla, kaşlarını çatarak sayfaya bakarak. “Pek tarla sincabı yakalayamamış, hem de yazın ortasında!”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Neyse ki Susamuru Dişi -eğer gerçekten oysa- birçok yenebilir bitkiyi biliyordu ve papaya ile hurmayı görünce son derece sevinmiş olmalıydı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Tanrı aşkına, hurma pek mükellef bir şölen değil,” dedim. “Turuncu beysbol toplarına benzerler!”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ve tatları lazımlık dibi gibidir,” diye ekledi Jamie. Hurmadan gerçekten hiç hazzetmezdi. “Yine de o sırada açmış ve sen de yeterince aç olsaydın...” Tercümesine devam ederken dudakları sessizce kıpırdadı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Adam bir süre boyunca bakir doğanın içinde gezinmişti -gerçi ‘gezinti’ sözcüğü pek doğru değildi; o belirli bir yön seçmiş, güneşi ve yıldızları rehber edinmişti. Bu tuhaf görünüyordu, ne arıyor olabilirdi ki?</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Ne aramış olursa olsun, köyü bulmuştu. Köylülerin dilini konuşmuyordu. Yazıya göre, kadınların yemek yapmak için demir tencereler kullandıklarını öğrenince aklı başından gitti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Tewaktenyonh söylemişti!” diye araya girdim. “Bana ondan bahsederken söylemişti, tabii eğer o aynı adamsa,” diye ekledim, “adamın sürekli tencerelerden, bıçaklardan ve silahlardan şikâyet ettiğini söylemişti... ‘Atalarının yollarına dönmek’ gerekiyordu, yoksa beyaz adam onları canlı canlı yiyecekti.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Çok heyecanlı bir adammış,” diye mırıldandı Jamie. Başını defterden hâlâ kaldıramıyordu. “Ve etkili konuşmadan da anlıyormuş.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bir ya da iki sayfa içinde, Susamuru Dişi’nin tencerelerle tuhaf meşguliyeti bir şekilde açıklık kazandı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie sırtını dikleştirdi, bana baktı ve devam etti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“</span><span class="italik char-style-override-5" xml:lang="tr-TR">Tam olarak hangi zamanda olduğumu ne biliyorum ne de öğrenebiliyorum, bu insanlar yılları benim bildiğim yöntemlerle hesap etmiyorlar. Bunu soracak kadar dillerini bilseydim de öğrenemezdim. Ama çok geç kaldığımı biliyordum.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">İstediğim zamana, 1650 yılından önce varmış olsaydım, bu kadar uzaktaki bir köyde demir olmazdı. Onu burada, bu kadar sıradan bir amaçla kullanıldığını görmek, en azından elli yıl geç kaldığımın göstergesi -belki de daha fazla!</span><span class="char-style-override-4" xml:lang="tr-TR">”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Susamuru Dişi bunu keşfedince büyük bir kedere boğulmuştu ve günlerini çaresizlik içinde geçirmişti. Ama sonra kendine gelmiş, gitmek dışında yapacak hiçbir şey olmadığına karar vermişti. Yerlilerden aldığı yemek yardımıyla yalnız başına yola koyulmuş, kuzeye doğru ilerlemeye başlamıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Adamın ne yaptığını sandığına dair en ufak bir fikrim yok,” dedi Jamie. “Ama cesaretli olduğunu söyleyebilirim. Dostları ölmüş ya da gitmiş ve adamın hiçbir şeyi yok. Nerede olduğunu da bilmiyor fakat devam ediyor.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet. Gerçi dürüst olmak gerekirse, yapacak başka bir şeyi de yok zaten,” dedim. Yeniden deftere nazikçe dokundum, taşların arasından geçtikten sonraki ilk birkaç günümü hatırladım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Elbette fark, bu adamın taşların arasından bilinçli bir şekilde geçmiş olmasıydı. Bunu</span> <span class="italik char-style-override-5" xml:lang="tr-TR">neden</span> <span class="char-style-override-4" xml:lang="tr-TR">-ve nasıl- yaptığı henüz ortaya çıkmamıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bakir doğanın içinde, üzerinde bir defterden başka hiçbir şey olmadan, yalnız başına yolculuk eden Susamuru Dişi, yolculuğunun, gerekçelerini ve amaçlarını da içeren bir günce tutarak kendini meşgul etmeye karar vermişti.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">“Belki de girişimimde ya da girişimimizde başarılı olamayacağım. Aslında, şu anda muhtemelen yalnızca bakir doğanın içinde çürüyeceğim. Ama öyle bile olsa, asil çabamızın kalıntılarından bir kaydın kalacak olması beni teselli ediyor -bu kardeşlerime, bu maceradaki dostlarıma verebileceğim tek hatıra.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie durup gözlerini ovuşturdu. Mum yanmış ve erimişti; gözlerim esnemekten öyle sulanmıştı ki titreyen ışıkta sayfayı neredeyse hiç göremiyordum. Yorgunluktan sersemlemiştim.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Duralım,” dedim ve başımı Jamie’nin omzuna koyarak sıcak sertliğinin tadına vardım. “Daha fazla gözlerimi açık tutamayacağım, gerçekten. Hem hikâyesine böyle dalmak doğru değil. Üstelik belki Bree ve Roger da duymak isterler.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie esnediğimi görüp ağzını kocaman açtı, sonra kafasını sert bir şekilde iki yana salladı, ağacında vahşice silkelenen büyük kırmızı bir baykuş gibi gözlerini kırpıştırdı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet, haklısın Sassenach.” Defteri kapayıp nazikçe yatağın yanındaki masaya bıraktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Uyuma zamanı bakımla pek uğraşmazdım. Giysilerimi çıkarır, dişlerimi fırçalar ve geceliğimin içinde yatağa doğru sürünerek giderdim. Yastığın üzerinde mutlu mutlu uyuklayan Adso yerini işgal etmemizle rahatsız oldu, Jamie’nin ısrarıyla huysuz bir şekilde kıpırdayıp yatağın ayak kısmına geçip ayaklarımın üzerine kocaman tüylü bir halı gibi kıvrıldı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bir süre sonra kırgınlığını unuttu, çarşafları -ve ayaklarımı- patileriyle nazikçe yoğurup uykulu bir şekilde mırlamaya başladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Varlığı, en az Jamie’nin yumuşak ve düzenli horlaması kadar rahatlatıcıydı. Çoğunlukla kendimi evde, bu dünyada kendimi güvende hissettiğim, Jamie’yle olmaktan mutluluk duyduğum yerde hissediyordum. Şartlar ne olursa olsun. Ama ara sıra aniden ve net bir şekilde geçtiğim uçurumun büyüklüğünü keşfediyordum -doğduğum dünyanın baş döndüren kaybı- ve kendimi çok yalnız hissediyordum. Ve korkuyordum.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Adamın sözcüklerini, telaşını ve hayal kırıklığını duymak, bana taşların arasındaki yolculuğumda kapıldığım bütün korku ve şüpheleri hatırlatmıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Uyuyan kocama sarılıp ısındım. Susamuru Dişi’nin sözlerini, sanki iç kulağımda söylenmiş gibi duydum. Zamanın ve lisanın engellerinde yankılanan bir keder çığlığıydı bu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Sayfanın aşağısına doğru küçük Latince yazılar gittikçe aceleci bir hal alıyordu. Bazı harfler yalnızca mürekkep lekesinden ibaretti ve sonları heyecanlı bir örümcek dansının içinde kayboluyordu. Son satırlar İngilizce yazılmıştı. Yazarın Latincesi çaresizlik içinde kaybolup gitmişti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Ah Tanrım, ah Tanrım...</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Neredeler?</span></p>

    <p class="Normal para-style-override-7" xml:lang="zh-CN"/>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bir gece önce Ian’ın aniden ortaya çıkması ardından oluşan yorgunluk, her şeyin mantıklı görünmesine neden olmuştu. Ama sabahın parlak ışığında işlerimin başına geçince, güncenin gerçekten var olduğuna inanmanın gittikçe zor olduğunu düşündüm. Pek hayalini kurduğum bir şey değildi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Ama oradaydı işte. Jamie’nin masasında küçük, siyah ve sertti. Jamie ve Ian sabahı çalışma odasında, çeviriye dalmış bir şekilde geçirmişlerdi; onlara katıldığımda, Jamie’nin saçlarının yapış yapışlığından, güncenin ya oldukça sürükleyici, oldukça üzücü ya da muhtemelen ikisi birden olduğunu anlamıştım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Onlara bunun ne olduğunu söyledim,” dedi Roger’ı ve Bree’yi işaret ederek. İkisi de taburede birbirlerine yakın bir şekilde oturmuşlar ve uykulu görünüyorlardı. Annesinden ayrılmayı reddeden Jemmy, masanın altında oyulmuş tahta boncuklarla oynuyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Her şeyi okudun mu?” diye sordum, sandalyeye oturarak.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie başını sallayıp, oturamayacak kadar huzursuz olduğu için pencere kenarında dikilen Genç Ian’a baktı. Saçları kısa kesilmişse de neredeyse Jamie’ninkiler kadar darmadağınıktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet, okuduk. Bütün günceyi yüksek sesle okuyacak değilim ama en başından beri her şeyi yazmaya karar verdiği yerden itibaren başlayacağım.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">O noktayı kitap ayracı olarak kullandığı tabaklanmış deriyle işaretlemişti. Günceyi açınca noktayı bulup okumaya başladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“</span><span class="italik char-style-override-5" xml:lang="tr-TR">Doğumda bana verilen ad Robert Springer. Bu adı ve getirdiği her şeyi reddediyorum, çünkü bu yüzyılların cinayetinin ve adaletsizliğinin acı bir meyvesi, hırsızlığın, köleliğin ve cefanın simgesi-</span> <span class="char-style-override-4" xml:lang="tr-TR">”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie başını defterden kaldırıp baktı. “Her sözcüğü işte bu yüzden okumak istemiyorum; adam bu konuda sıkıntılı.” Parmağını sayfada gezdirip kaldığı yerden devam etti:</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Efendimizin yılı -efendileri, uğruna tecavüz edip yağmalar yaptıkları İsa- bin dokuz yüz altmış sekizdi. Yani bahsettiği cinayeti ve yağmalamaları anlamışsınızdır herhalde?” Kaşlarını kaldırıp Bree’ye ve Roger’a baktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bree aniden dik oturup Roger’ın kolunu tuttu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“O ismi biliyorum,” dedi nefes nefese. “Robert Springer. Biliyorum!”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“</span><span class="italik char-style-override-5" xml:lang="tr-TR">Onu</span> <span class="char-style-override-4" xml:lang="tr-TR">tanıyor musun?” diye sordum. Hem gerilmiş, hem heyecanlanmış, hem dehşete kapılmış, ya da yalnızca meraklanmıştım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bree başını iki yana salladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hayır,</span> <span class="italik char-style-override-5" xml:lang="tr-TR">onu</span> <span class="char-style-override-4" xml:lang="tr-TR">tanımıyorum ama adını biliyorum, gazetelerde görmüştüm.” Roger’a döndü ama o başını iki yana sallayıp kaşlarını çattı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Belki İngiltere’de tanınmıyordur ama Boston’da epey olay oldu. Bence Robert Springer Montauk Beşlisi’nden biri.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie burnunun kemerini sıktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ne beşlisi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bu sadece insanların dikkatleri üzerlerine çekmek için bir şeydi.” Brianna elini sallayıp konuyu kapatmak istedi. “Önemi yok. Aktivistlerdi ya da en azından o şekilde başlamışlardı ama bu iş için fazla kafayı yemişlerdi ve- ”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Yemek?” Kişisel merakını içeren tek sözcüğü içeren bir sözcük duyan Jemmy, masanın altından fırladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Öyle bir yemek değil bebeğim, üzgünüm.” İlgisini dağıtmak için etrafta birkaç şey bakındıktan sonra gümüş bileziğini çıkarıp ona verdi. Babasının ve kuzeninin yüzündeki şaşkın bakışları görünce derin bir nefes alıp durumu kısaca -her ne kadar karmaşık da olsa- bir açıklama getirmeye çalışıp, yirminci yüzyılda Amerikan Kızılderilileri’nin içler acısı hallerini anlatmaya başladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Yani bu Robert Springer sizin çağınızda Kızılderili miydi?” Jamie parmaklarını masanın üzerine vurarak kaşlarını çatıp düşüncelere daldı. “Pekâlâ, bu kendi yazdıklarıyla uyuşuyor; o ve dostları görünüşe göre ‘beyazlar’ diyorlar. Herhalde İngilizleri kastediyorlardır, değil mi? Ya da en azından Avrupalıları?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Yani, evet -ama elbette bin dokuz yüz altmış sekizde kendilerine Amerika</span> <span class="italik char-style-override-5" xml:lang="tr-TR">yerlileri</span> <span class="char-style-override-4" xml:lang="tr-TR">demeye başlamışlardı ve- ”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Roger, Bree’nin dizini okşayıp durdurdu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Belki de bu tarih dersini sonraya bırakabiliriz,” dedi. “Robert Springer hakkında ne okumuştun peki?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ah.” Şaşıran Bree gazetelerde okuduklarına odaklanarak kaşlarını çattı. “Ortadan kaybolmuş. Montauk Beşlisi yani. Hepsi devlet tarafından bir şeyleri tahrip ettikleri ya da tehdit ettikleri için aranıyorlardı. Nedenini unuttum. Sonra tutuklandılar ama kefaletle serbest bırakıldılar ve sonrasında da işte bildiğiniz gibi ortadan kayboldular.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Belli ki öyle,” diye mırıldandı Genç Ian günceye bakarak.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bir hafta kadar gazetelerde büyük bir olay koptu,” diye devam etti Brianna. “Diğer aktivistler ortadan kaybolmalarıyla ilgili devleti suçluyordu. Böylelikle mahkemeden çıkan sonuç devleti etkilemeyecekti ve elbette devlet bunu inkâr edecekti. Sonra adamlar kapsamlı bir şekilde arandılar ve kayıplardan birinin cesedi, New Hampshire, Vermont ya da başka bir yerlerde bulundu ama nasıl öldüğünü açıklayamadılar ve kimse diğerlerinin izine rastlamadı.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“ ‘Neredeler?’</span><span class="italik char-style-override-5" xml:lang="tr-TR">”</span> <span class="char-style-override-4" xml:lang="tr-TR">diye bir alıntı yaptım usulca. Ensemdeki tüyler diken diken olmuştu. “ ‘Tanrım, neredeler?’ ”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie başını salladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Springer ve dört adamının hepsi beyazların dünyasına girmeyi reddederek kendi gerçek geçmişlerinden yeni isimler almışlar.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Yapılması gereken de bu olmalıydı,” dedi Ian usulca. Tuhaf ve yeni bir sessizliği vardı. Son iki yıldır bir Mohawk olmuştu -beyaz kanından arınmış, Kurdun Kardeşi adını almıştı. Kahnyen’kehaka’lardan biri, Batı Kapısı’nın Muhafızları’ndan biri olmuştu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie’nin onun sessizliğinin farkında vardığını düşündüm ama gözleri hâlâ güncemdeydi. İçeriklerine göz atarken yavaş yavaş sayfaları çeviriyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Robert Springer -ya da Ta’wineonawira- ya da kullanmak istediği isimle, “Susamuru Dişi” radikal siyasetin gölgelerinde ve Amerikan Yerlileri şamanizmi diye adlandırdığı daha da derin gölgelerin dünyasında sayısız ilişkisi vardı. Ne yaptığıyla Iroquois’in esas inançları arasındaki benzerlikleri bilmiyordum ama Susamuru Dişi, Mohawklar’dan geldiğine inanıyordu ve geleneklerden hâlâ devam edenleri benimsemişti.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Raymond’la bir isim töreninde tanıştım.</span> <span class="char-style-override-4" xml:lang="tr-TR">Bunu duyunca aniden doğruldum. İlk başta Raymond’dan bahsetmişti ama o zaman isme o kadar dikkat etmemiştim.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Raymond’ı betimliyor mu?” diye sordum hemen.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie başını iki yana salladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Görünüş olarak değil, hayır. Yalnızca Raymond’ın büyük bir şaman olduğunu ve kendisini kuşa ya da hayvana çevirebildiğini -ve zamanın içinde yürüyebildiğini söylüyor,” diye ekledi nazikçe. Tek kaşını kaldırarak bana baktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bilmiyorum,” dedim. “Bir ara öyle düşünmüştüm ama şimdi bilmiyorum.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ne?” Brianna şaşkın gözlerle bir bana, bir Jamie’ye bakıyordu. Saçlarımı arkaya atarak başımı iki yana salladım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Boş ver. Paris’te tanıştığım birinin adı Raymond’dı. Ben de… ama bin dokuz yüz altmış sekizde Amerika’da ne yapsın ki?” dedim aniden.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Sen oradaydın, değil mi?” dedi Jamie. “Ama onu şimdilik bir kenara bırakalım- ” Deftere dönüp yazılanları resmi bir İngilizce’ye çevirmeye devam etti: Raymond, Susamuru Dişi’nin ilgisini çekmiş ve adamla devamlı buluşmaya başlamış. En yakın dostlarını da ona götürmüş. Zamanla büyük ve gözü pek bir plan tasarlanmış.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">“Bir test vardı. Birçoğu başaramamıştı ama ben başardım. Testi geçen, zamanın sesini duyan beş kişiydik ve beşimiz de kanımızın üzerine, insanlarımızı felaketten kurtarmak için bu büyük maceraya girişeceğimize dair yemin ettik. Tarihlerini yeniden yazmak ve hatalarını düzeltmek için.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Roger sessizce homurdandı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ah, Tanrım,” dedi. “Ne yapma niyetindeydiler? Christopher Columbus’u mu öldüreceklerdi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Pek sayılmaz,” dedim. “1600’den öncesine ulaşmak istediğini söylemişti. Sonra ne olduğunu biliyor musun?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bilmiyorum,” dedi Jamie elini saçlarında gezdirerek, “ama ne yaptığını düşündüğünü gayet iyi biliyorum. Planı Iroquois Birlik’ine gitmek ve onları beyazlara karşı ayaklandırmaktı. Beyazların sayısının az olduğunu, Kızılderililer’in kolayca onlardan kurtulabileceğini düşünüyordu. Tabii eğer Iroquois yolu gösterirse.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Belki de haklıydı,” dedi Ian usulca. “Yaşlı insanların hikâyelerini duymuştum. İlk O’seronni’nin ne zaman geldiğini, nasıl karşılandıklarını, nasıl ticaret yaptıklarını. Yüz yıl önce O’seronniler çok azdı ve Kahnyen’kehakalar ulusların lideriydi. Bunu yapmış olabilirler -eğer istedilerse.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ama muhtemelen bu Avrupalıları durduramamıştır,” diyerek karşı çıktı Brianna. “Çok kalabalıklardı. Mohawklılar’ın Avrupa’yı istila etmesini istemiyordu, değil mi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bunu düşününce Jamie’nin yüzünde kocaman bir gülümseme oluştu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bunu görmek isterdim,” dedi. “Mohawklar Sassenachlar’a düşünecek bir şey vermiş olurdu. Ama maalesef dostumuz Robert Springer pek hırslı değilmiş.” Bana alaycı bir bakış attı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Susamuru Dişi’nin ve dostlarının aklındaki şey yeterince hırslıydı ve belki de... mümkündü. İstekleri beyazların yerleşimini birden engellemek değildi. Bunun imkânsızlığını fark edecek kadar akılları başlarındaydı. Onların yapmak istedikleri şey, bütün Kızılderililer’i beyazlara karşı saflarına katmak ve kendi şartlarıyla ticaret yapmaktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Kalabalık gruplar halinde yerleşmelerine izin vermektense, beyazları küçük kasabalara tıkabilirlerdi. Kendi şartlarıyla ticaret yapabilirlerdi. Sayılarının ve silahlarının çoğalmasını engelleyebilirlerdi -ve Avrupalılar’ı kendilerine metalin kullanımını öğretmeye zorlayabilirlerdi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Roger başını iki yana salladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bu çılgınca bir plan,” dedi, “ama cesaretlerini takdir etmelisiniz. Muhtemelen işe yarardı -</span><span class="italik char-style-override-5" xml:lang="tr-TR">eğer</span> <span class="char-style-override-4" xml:lang="tr-TR">Iriquois’i ikna edebilir,</span> <span class="italik char-style-override-5" xml:lang="tr-TR">eğer</span> <span class="char-style-override-4" xml:lang="tr-TR">Avrupalılar güçlenmeden doğru zamanda hareket edebilirlerse. Ama hiçbir şey planlandığı gibi gitmedi, değil mi? İlk önce adam yanlış zamana geldi -çok geç geldi- ve sonra dostlarının hiçbirinin yanında olmadığını fark etti.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Brianna’nın kolundaki tüylerin birden diken diken olduğunu ve bana nasıl baktığını gördüm. Birden kendi zamanın dışında bir zamana gelmenin nasıl bir şey olduğunu hayal etmişti... yapayalnız.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Hafifçe gülümseyip elimi Jamie’nin koluna koydum. O da dalgın bir şekilde elini benim koluma koyup nazikçe sıktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet. Her şeyin kötü gittiğini fark edince, söylediğine göre, neredeyse umudunu kaybetmiş. Geri dönmeyi düşünmüş ama artık değerli taşı yokmuş ve şu Raymond korunmak için bir tane değerli taşının olması gerektiğini söylemiş.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Sonra bir tane bulmuş ama,” dedim. Ayapa kalkarken rafın en üstüne uzanıp büyük ham opali aldım. İçindeki ateş yüzeydeki oyulmuş sarmalın içinde titriyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bu -Snaktetown’la ilgisi olan Susamuru Dişi adında birçok Kızılderili olduğunu sanmıyorum.” İhtiyar bir Mohawk kadını ve Anneler Kurulu’nun lideri olan Tewaktenyonh, Roger’ı tut</span><span class="char-style-override-4" xml:lang="tr-TR">saklıktan kurtarmak için Snaketown’a gittiğimizde bana o taşı vermişti. Bana Susamuru Dişi’nin hikâyesini ve ölümüyle nasıl karşılaştığını da anlatmıştı. Odanın içinin sıcak olmasına rağmen titremiştim.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Büyük pürüzsüz taş elimin içinde sıcacıktı; başparmağımla sarmalın etrafını okşadım.</span> <span class="italik char-style-override-5" xml:lang="tr-TR">Kuyruğunu yiyen yılan,</span> <span class="char-style-override-4" xml:lang="tr-TR">demişti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet. Bundan bahsetmiyor gerçi.” Jamie oturup iki elini dağınık saçlarında gezdirdi, sonra eliyle yüzünü ovuşturdu. “Hikâyenin sonunda çaresi olmadığına karar veriyor; hangi yıl olursa olsun -ki hangi yılda olduğuna dair bir fikri yoktu- ve yalnız olsun ya da olmasın, bu planı uygulayacaktı.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Herkes bir an sessizce durup böylesi bir planın berbatlığını ve anlamsızlığını düşündü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bunun işe yarayacağını düşünmüş olamaz,” dedi Roger. Boğuk sesi, sözcüklere bir kesinlik hissi veriyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie deftere bakarak kafasını iki yana salladı. Koyu mavi ve uzak gözleri yazılara odaklanmıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Düşünmedi de,” dedi usulca. “Burada, en sonunda söylediği şey…” Parmakları çok nazik bir şeklde sayfaya dokundu. “…insanlarının binlercesinin özgürlükleri uğruna öldüğü, binlercesinin de gelecek yıllarda öleceğiydi. Onuru için onların yürüdükleri yoldan yürüyecekti. Bir Mohawk savaşçısının isteyebileceği tek şey, savaşarak ölmekti.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Ian’ın iç çekerek nefes aldığını duydum. Brianna başını eğince parlak saçları yüzünü gizledi. Roger’ın yüzü ona dönüktü ve ciddi görünüyordu. Ama benim gördüğüm ikisi de değildi. Ölüm için yüzünü siyaha boyamış bir adam gördüm ben. Geceleyin sırılsıklam bir ormanda yürüyor, soğuk ateşle yanan bir meşale taşıyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bu görüntü, eteğimin çekiştirilmesiyle son buldu. Aşağı baktığımda Jemmy’nin yanımda durmuş, elimi çektiğini gördüm.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ne oldu?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ne -ah! Bu bir taş, tatlım; güzel bir taş, gördün mü?” Opali uzattım, iki eliyle tuttu, incelemek için poposunun üzerine oturdu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Brianna eliyle burnunun altını sildi. Roger kumaş yırtılması gibi bir ses çıkartarak boğazını temizledi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Merak ettiğim şey,” dedi günceyi göstererek, “ne diye bunu Latince yazmış ki?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ah. Nedenini söylüyor. Latinceyi okulda öğrenmiş, belki de bu yüzden Avrupalılar’a karşı olmuştur.” Jamie, yüzünü ekşiten Genç Ian’a bakıp güldü. “Ayrıca Latince yazarsa, olur da biri defteri görürse, bir rahibin dua defteri sanıp dikkate almayacaktı.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“İhtiyar Tewaktenyonh defteri saklamış,” dedi Ian. “Ben -gittiğimde, bana defteri verdi ve götürüp sana vermemi söyledi Claire Yenge.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bana mı?” Deftere dokunmak konusunda tereddüt ettim ama buna rağmen elimi uzatıp açık sayfalara dokundum. Sonlara doğru harfler kısalmış ve takılmaya başlamıştı, bazı sözcükler sayfanın üzerinde birer iz olmaktan ileri gidememişti. Biten kalemi atmış mıydı, yoksa kaybolan geleceğinin gereksiz bir hatırası olarak saklamış mıydı?</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Sence defterde yazanları biliyor muydu?” diye sordum. Ian’ın yüzü umursamazdı ama yumuşak elâ gözlerinde sıkıntının izleri vardı. İskoçken duygularını saklayamazdı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bilmiyorum,” dedi. “</span><span class="italik char-style-override-5" xml:lang="tr-TR">Bir şey</span> <span class="char-style-override-4" xml:lang="tr-TR">biliyordu ama ne olduğunu bilmiyorum. Bana söylemedi. Yalnızca defteri sana getirmemi söyledi.” Tereddüt etti, benden Brianna’ya, Brianna’dan Roger’a, sonra yeniden bana baktı. “Doğru mu?” diye sordu. “Kızılderililere olacaklar hakkında söylediklerin doğru mu kuzen?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Brianna kafasını kaldırıp kuzeninin gözlerine baktıktan sonra başını salladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Korkarım öyle,” dedi usulca. “Üzgünüm Ian.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Yalnızca başını sallayıp elinin tersini burnuna götürmekle yetindi fakat ben merak etmiştim.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Kendi insanlarını terk etmediğini biliyordum ama Kahnyen’kehaka da onun insanlarıydı. Onları bırakmasına neden olan şey ne olursa olsun.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Ian’a karısını sormak için ağzımı açacakken, Jemmy’nin sesini duydum. Ödülüyle birlikte masanın altına çekilmiş ve onunla sohbete dalmıştı -pek akıllıca olmasa da. Sesi aniden telaşlı bir hal aldı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Sıcak,” dedi. “Anne, SICAK!”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Brianna taburesinden kalkmıştı bile. Gürültüyü duyduğumda yüzünde endişeli bir ifade vardı. Tiz sesli bir çınlamaydı bu, tıpkı ıslak parmağınızı kristal bir kürenin etrafında gezdirdiğinizde çıkan sese benziyordu. Roger şaşkın gözlerle bakarak oturduğu yerde doğruldu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Brianna eğilip Jemmy’yi masanın altından aldı. Yeniden doğrulduğunda silah sesi gibi bir</span> <span class="italik char-style-override-5" xml:lang="tr-TR">pat</span> <span class="char-style-override-4" xml:lang="tr-TR">sesi duyuldu. Çınlama aniden kesilmişti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Tanrım,” dedi Jamie. Olan bitene göre oldukça sakindi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Rafta, kitaplarda, duvarlarda ve Brianna’nın eteklerinin kalın katlarında parlak ateş parçacıkları yanıyordu. Parçacıklardan biri Roger’ın başının üzerinden geçip kulağını sıyırdı; boynundan ince bir kan damlası sızsa da bunu henüz fark etmişe benzemiyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Masanın üzerinde parlak noktalar vardı -bir santimetre kalınlığındaki tahta keskin iğne yağmuruna tutulmuştu. Ian’ın bağırdığını duydum. Baldırına saplanan küçük iğneyi çekmek için eğildi. Jemmy ağlamaya başladı. Dışarıda Rollo öfke içinde havlıyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Opal patlamıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Hava hâlâ aydınlıktı; mumun alevi neredeyse görünmez olmuştu, pencereden sızan akşamüstü ışığında titreyen bir sıcaklıktan daha fazlası değildi. Jamie, mumu yakmak için kullandığı ince muma üfleyip masanın arkasına oturdu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Sassenach, taşı çocuğa verirken tuhaf bir şey hissetmedin mi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hayır.” Hâlâ patlamadan dolayı kendime gelememiştim. O iğrenç sesin yankısı hâlâ iç kulağımda çınlıyordu. “Sıcaktı ama zaten odadaki her şey sıcak. Kesinlikle de o sesi çıkarmıyordu.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ses mi?” Keyifsiz bir şekilde bana baktı. “Patladığında mı diyorsun?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Şimdi yan gözlerle bakma sırası bendeydi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hayır, ondan önce. Duymadın mı?” Başını iki yana salladı, kaşlarının arasında küçük bir kırışıklık oluştu. Diğerlerine baktım. Bree ve Roger başlarını evet anlamında salladı -ikisi de solgun ve hasta görünüyordu- ama Ian başını iki yana salladı, meraklanmış ama şaşkın görünüyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ben hiçbir şey duymadım. Nasıl bir sesti?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Brianna cevap vermek için ağzını açmıştı ki Jamie elini kaldırıp onu durdurdu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bir saniye,</span> <span class="italik char-style-override-5" xml:lang="tr-TR">a nighean.</span> <span class="char-style-override-4" xml:lang="tr-TR">Jem,</span> <span class="italik char-style-override-5" xml:lang="tr-TR">a ruradh</span> <span class="char-style-override-4" xml:lang="tr-TR">patlamadan önce bir ses duydun mu?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jemmy’nin korkusu geçmişti ama hâlâ annesinin kucağındaydı ve başparmağını emiyordu. Büyükbabasına kocaman mavi gözleriyle bakıp parmağını ağzından çıkarmadan yavaşça başını yukarı aşağı salladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Büyükannenin sana verdiği taş sıcak mıydı?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jemmy bana doğru suçlar gözlerle bakıp yeniden başını onaylarcasına salladı. Kendimi biraz suçlu hissetmiştim. Daha sonra, Bree’nin Jemmy’yi hemen yakalamasaydı olabilecekleri düşününce suçluluk duygum da arttı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Doğramalardaki çoğu kıymığı çıkarmıştık; parlak ateş yığını halinde masanın üzerinde duruyorlardı. Bir tanesi elimde küçük bir kesiğe yol açmıştı; ağzıma koyduğumda gümüşsü kan tadını aldım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Tanrım, bunlar kırık cam kadar keskin.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Onlar kırık cam zaten.” Brianna, Jem’i daha sıkı tuttu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Cam mı? Gerçek opal değil miydi yani?” Roger kaşlarını kaldırıp iğneye benzeyen kırıklardan almak için öne eğildi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Elbette opal ama opaller camdır. Gerçekten sert volkanik camlardır. Değerli taşlar değerlidir, çünkü güzel görünmelerini sağlayan kristal bir yapıları vardır; diğerlerine nazaran opallerin gerçekten kırılgan bir yapıları vardır.” Brianna’nın yüzüne renk gelmeye başlamışsa da hâlâ oğlunu sıkı sıkı tutuyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bir çekiçle ya da başka bir şeyle vurduğunda kırılabileceğini biliyordum ama birinin bunu yapacağını hiç duymamıştım.” Parlayan parçacık öbeğine bakıp başını salladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie parmağıyla öbeğin içinden büyük bir kırık alıp bana verdi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Avucuna koy Sassenach. Sana sıcak geliyor mu?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Pürüzlü taş parçasını büyük bir dikkatle aldım. İnceydi, neredeyse yok gibiydi ve yarısaydamdı. Canlı mavileri ve turuncuları parıldıyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet,” dedim avucumu dikkatle öne arkaya oynatarak. “Fazla sıcak değil -yalnızca derimin sıcaklığı kadar.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bana soğuk geldi,” dedi Jamie. “Ian’a ver.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Opal parçasını Ian’a verdim. Ian taşı avucuna alıp dikkatle parmak ucuyla okşadı. Taşa, sanki sıkılınca onu ısırabilecek olan küçük bir hayvanmış gibi davranıyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Soğuk,” dedi. “Kuzen Brianna’nın da dediği gibi, cam parçası gibi.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Biraz daha deneyden sonra taş, Brianna, Roger ve bana sıcak gelmişti ama Jamie ve Ian öyle düşünmemişti. Jamie saklı olan diğer değerli taşları çıkardı. Taşları alıp mendiliyle sildi ve masanın kenarına dizdi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jemmy bunu büyük bir ilgiyle izledi, talihsizliğini unutmuş gibiydi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bunu sevdin mi</span> <span class="italik char-style-override-5" xml:lang="tr-TR">a ghille ruaidh?</span><span class="char-style-override-4" xml:lang="tr-TR">” diye sordu Jamie. Jemmy şevkle başını sallayıp annesinin kucağından taşlara doğru uzandı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Sıcak,” dedi sonra, az önceki olayı hatırlayıp. Biraz geriye doğru çekildi, küçük ve hissiz yüzünde şüpheci bir ifade vardı. “Sıcak?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Umarım değildir,” dedi büyükbabası. Derin bir nefes alıp zümrüde dokundu, başparmağının tırnağı boyutundaki taşa baktı. “Elini aç</span> <span class="italik char-style-override-5" xml:lang="tr-TR">a bhalaich.</span><span class="char-style-override-4" xml:lang="tr-TR">”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Brianna, sanki itiraz etmek ister gibi baktı ama alt dudağını ısırıp Jemmy’nin büyükbabasının dediğini yapmasını işaret etti. Jemmy taşı aldı, hâlâ şüphe dolu bakıyordu ama sonra taşa bakınca temkinli tavrı yerini bir gülümsemeye bıraktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Güzel taş!”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Sıcak mı?” diye sordu Brianna, taşı elinden almak için hareketsiz duruyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet, sıcak,” dedi midesine doğru mutlu mutlu tutarak.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Aç da bir annen görsün.” Biraz zorlukla Brianna taşa dokunmayı başardı ama Jemmy’nin bırakmaya hiç niyeti yoktu. “Ilık,” dedi Bree, kafasını kaldırıp bakarak. “Opal parçası gibi ama sıcak değil. Sıcaklığı artarsa, hemen bırak, tamam mı?” dedi Jemmy’ye.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Roger bunu hayranlıkla izliyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Anladı mı?” dedi usulca. “Yarısını ya da dörtte üçünü anlamıştır ama anladı, değil mi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ne?” Jamie önce Roger’a, sonra bana baktı. Kızıl kaşını merakla kaldırdı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bence... yolculuk edebilir,” dedim göğsüm daralarak. “Susamuru Dişi’nin söylediğini biliyorsunuz- ” Masanın üzerinde duran günceyi işaret ettim. “Bir testten geçmeleri gerektiğini söylemişti, ‘zamanın sesi’ni duyup duyamadıklarına dair. Bunu herkesin yapamayacağını biliyoruz.” Bunu Ian’ın önünde konuşunca anlaşılmaz bir şekilde utanmıştım. “Ama bazıları yapabilir. Susamuru Dişi’nin söylediğine göre, kimin yapabileceğini, denemek zorunda kalmadan anlayabilmenin bir yolu var.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jemmy yetişkinlerin sohbetini umursamıyor, onun yerine tombul elinde taşı evirip çeviriyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Zamanın sesi… Jem, taşı duyabiliyor musun?” Roger öne eğilip dikkatini zümrütten almak için Jemmy’nin kolunu tuttu. “Jem, taş sana şarkı söylüyor mu?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jemmy şaşkın gözlerle baktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hayır,” dedi tereddütlü bir şekilde. Sonra, “Evet,” dedi. Taşı kulağına götürdü, kaşlarını çattı ve sonra Roger’a verdi. “Sen şarkı söyle baba!”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Roger, Jemmy’ye gülümseyerek zümrüdü büyük bir dikkatle aldı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ben hiç taş şarkısı bilmiyorum,” dedi boğuk sesiyle. “Beatles’ı saymazdık.” Taşı kulağına götürdü, ne yaptığını bilen bir hali vardı. Kaşlarını çatarak taşı dinledikten sonra elini aşağı götürüp kafasını iki yana salladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bu… Yapamam, bir şey duyduğumu söyleyemem. Ama… Al, sen dene.” Taşı Brianna’ya verdi, sonra da o da bana verdi. Hiçbirimiz bir şey duymamıştık ama dikkatle dinlersem bir şeyler yakalayabileceğimi düşündüm. Tam olarak bir ses değildi, daha çok hafif bir titreşim gibiydi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ne o?” diye sordu Ian. Olan biteni büyük bir ilgiyle izli</span><span class="char-style-override-4" xml:lang="tr-TR">yordu. “Siz üçünüz de</span> <span class="italik char-style-override-5" xml:lang="tr-TR">sìdheanach</span> <span class="char-style-override-4" xml:lang="tr-TR">değilsiniz ama neden... benim yapamadığım da sizin yapabildiğiniz ne? Jamie Dayı, sen yapabiliyor musun?” diye sordu şüpheyle.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hayır, Tanrı’ya şükür,” diye cevapladı dayısı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bu genetik mi?” diye sordu Brianna başını yukarı kaldırıp. “Öyle olmalı.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie ve Ian bu yabancı sözcüğü yadırgadılar.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Genetik mi?” diye sordu Ian. Gür kaşlarını şaşkınlıkla çattı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Neden olmasın?” dedim. “Diğer her şey genetik; kan grubu, göz rengi.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ama herkesin gözü ve kanı vardır Sassenach,” diye karşı çıktı Jamie. “Gözleri ne renk olursa olsun, herkes görebilir. Bunlar- ” Küçük taş yığınlarını işaret etti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Sabırsızlıkla iç çektim.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet, ama genetik olan başka şeyler var. Şuna bir baksana- ” Dönüp dilimi çıkardım. Jamie gözlerini kırpıştırdı, Brianna da onun yüz ifadesi karşısında gülmeye başladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Buna aldırış etmeyip dilimi içeri sokup yeniden çıkardım. Bu kez kenarlarını silindir haline getirdim.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Buna ne diyorsun?” diye sordum dilimi geri çekip. “Bunu yapabilir misin?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie gülüyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Elbette yapabilirim.” Dilini çıkarıp silindir haline getirdikten sonra geri çekti. “Bunu herkes kesinlikle yapabilir, değil mi? Ian?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ah, evet, tabii ki.” Ian mecburen dilini çıkardı. “Herkes yapabilir.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ben yapamıyorum,” dedi Brianna. Jamie şaşkın gözlerle ona baktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ne demek yapamıyorum?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Dilini düz bir şekilde çıkarıp sağa sola çevirdi. “Yapamıyorum.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Elbette yapabilirsin.” Jamie kaşlarını çattı. “Bak, kolay bir şey evlat, herkes yapabilir!” Yeniden dilini çıkarıp, çocuğunu lezzetli böceklere çekmeye çalışan bir karıncayiyen gibi yuvarladı. Kaşlarını kaldırarak Roger’a baktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Roger da dilini çıkarıp dümdüz bir şekilde uzattı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Gördün mü?” dedim zafer kazanmış gibi. “Bazı insanlar dillerini yuvarlayabilirler, bazıları ise yuvarlayamazlar. Bu öğrenilen bir şey değildir. Ya bununla doğarsın ya da doğmazsın.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie, Bree’ye, sonra Roger’a, sonra yeniden Bree’ye baktı. Kaşlarını çatıp bana döndü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Belki haklı olabilirsin ama sen ve ben yapabiliyorsak, Bree neden yapamıyor? Onun benden olduğunu söylememiş miydin?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Kesinlikle o senin kızın,” dedim. “Kör olmayan herkes bunu anlar.” Jamie, Bree’nin ince boyuna ve kızıl saçlarına baktı. Bree gülümsedi, mavi gözleri çizgi şeklini aldı. Jamie de gülümseyip bana döndü, masum bir şekilde teslim olarak omuzlarını silkti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Sana güvenmeliyim Sassenach, sen onurlu bir kadınsın. Ama ya dil?” Yeniden dilini yuvarladı. Hâlâ şüpheci yaklaşıyordu, birinin bunu yapmayı kafasına koyduğu takdirde yapamaması için bir neden göremiyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bebeklerin nereden geldiğini biliyorsun,” diye başladım. “Yumurta ve...”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Biliyorum,” dedi, sesinde fark edilir bir kızgınlık vardı. Kulak uçları hafifçe pembeye dönmüştü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Yani, hem anneden hem de babadan bir şeyler alır.” Yanaklarımın hafifçe pembeleştiğini hissettim ama devam ettim. “Bazen babanın etkisi anneninkinden daha belirgindir; bazen de diğer türlüsü olur. Ancak ikisi de... Kısaca etkileri her zaman vardır. Onlara genler deriz -bebeklerin anne ve babalarından aldıkları şeyler, çocuğun görünüşünü ve yeteneklerini etkiler.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie, taşları üst üste dizip dengede tutmaya çalışan Jemmy’ye baktı. Saçlarına güneş ışığı vurmuştu. Arkasına baktığında Roger’ı görüp hızla dikkatini bana çevirdi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Yani?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Genler göz ve saç renginden daha çok şeye etki ederler. Şimdi,” diye uyardım dinleyicimi, “herkesin her özelliği için iki geni vardır -birini babasından, diğerini annesinden alır. Ve... eee... üreme hücreleri yumurtalıklarda ve testislerde şekillendiğinde- ”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Belki de bana bunları sonra anlatsan daha iyi olur Sassenach,” diye araya girdi Jamie. Yan yan Brianna’ya baktı. Belli ki ‘testis’ sözcüğünün kızına pek uygun olmadığını düşünmüştü; kendisinin de kulakları kızarmıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Sorun yok baba. Bebeklerin nereden geldiklerini biliyorum,” dedi Bree sırıtarak.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Pekâlâ,” dedim konuşmaya devam ederek. “Her özelliğimiz için bir çift genimiz vardır; birini annemizden, birini babamızdan alırım. Ama bu genleri kendi çocuğumuza geçirme zamanı gelince, çiftlerden yalnızca birini geçirebiliriz. Çünkü çocuk hem annesinden hem babasından alacak, anlıyor musunuz?” Kaşımı kaldırıp Jamie’ye ve Roger’a baktım. İkisi de hipnotize olmuş gibi başlarını salladılar.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Peki. Sonra. Bazı genler baskındır, diğerleri ise çekiniktir. Birinin geni baskınsa, ortaya çıkacak olan gen o olur. Çekinik olan başka bir geni de olabilir ve bunu görmezsiniz -ama yine de çocuğa geçmiştir.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Dinleyicilerim oldukça ürkek görünüyorlardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bunu okulda öğrenmişsindir, değil mi Roger?” diye sordu Bree gülerek.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Öğrendim,” diye mırıldandı Roger, “ama belki o sırada pek dikkat etmemiş olabilirim. Sonuçta önemli olacağını hiç düşünmemiştim.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Doğru,” dedim. “Pekâlâ. Jamie, belli ki bizim dillerimizi yuvarlamamızı sağlayan baskın genlerimiz var.</span> <span class="italik char-style-override-5" xml:lang="tr-TR">Ama, ”</span> <span class="char-style-override-4" xml:lang="tr-TR">diye devam ettim parmağımı kaldırarak, “dilimizi yuvarlamamızı engelleyen çekinik genlerimiz de olmalı. Belli ki ikimiz de bu çekinik genlerimizi Bree’ye vermişiz. Bu nedenle o dilini yuvarlayamıyor. Tıpkı bunun gibi, Roger’da da dilini yuvarlamasına izin vermeyen çekinik genlerin iki kopyası var, çünkü dominant genlerden birini bile almış olsaydı, yapabilirdi ama yapamıyor.” Başımı eğerek selam verdim.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Testis ne?” diye sordu küçük bir ses. Jemmy taşlarını bırakmış, büyük bir merakla bana bakıyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Eee...” dedim. Yardım arayışıyla odaya bakındım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bu Latincede toplarım anlamına geliyor,” dedi Roger, gülmesini engellemeye çalışarak.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jemmy oldukça meraklı gözlerle baktı. “Toplarım? Neredeler?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Eee…” dedi Roger, Jamie’ye baktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hmm,” dedi Jamie ve tavana baktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Üzerinde eteğin var Jamie Dayı,” dedi Ian sırıtarak. Jamie yeğenine hain gözlerle baktı ama kıpırdamadan önce, Roger öne eğilip Jemmy’nin bacak arasını nazikçe elledi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“İşte burada,</span> <span class="italik char-style-override-5" xml:lang="tr-TR">a bhalaich,</span><span class="char-style-override-4" xml:lang="tr-TR">” dedi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jemmy pantolonunun ağına dokunduktan sonra Roger’a baktı. Küçük çilek kaşları şaşkın bir şekilde çatılmıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Top değil o. Pipi!”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie derin bir iç çekip kalktı. Başını çevirip Roger’a baktıktan sonra aşağıya bakıp Jemmy’nin elini tuttu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Pekâlâ. Benimle ve babanla dışarı gel, sana göstereceğiz.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bree’nin yüzüne saçları düşmüştü, omuzlarını salladı. Yanakları şüpheli bir şekilde pembeleşen Roger, kapıyı açıp Jamie’nin ve Jem’in çıkmaları için kenarda bekledi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie’nin bunu düşünmek için durduğunu sanmıyordum; içgüdüsel bir şekilde Jemmy’ye döndü, dilini silindir gibi yuvarladı ve çıkardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bunu yapabilir misin</span> <span class="italik char-style-override-5" xml:lang="tr-TR">a ruaidh?</span><span class="char-style-override-4" xml:lang="tr-TR">” diye sordu, dilini ağzına geri sokarak.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Brianna şaşkın bir ses çıkararak nefes aldı ve öylece kalakaldı. Roger da kalakalmıştı. Gözlerini, sanki küçük çocuk tıpkı opal gibi patlamaya hazır bir bombaymışçasına Jemmy’ye dikti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bir saniye sonra, Jamie fark etti ve yanaklarının rengi soldu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Siktir,” dedi fısıldayarak.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bu sözü duyan Jemmy’nin gözleri kocaman oldu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Kötü, büyükbaba! Bu kötü bir söz. Anne?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet,” dedi Brianna, gözlerini kısarak Jamie’ye baktı. “Büyükbabanın ağzını sabunla yıkamamız lazım, değil mi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie sanki çoktan bir ağız dolusu sabun ve kül suyu yutmuş gibi baktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet,” dedi ve boğazını temizledi. Yüzündeki kızarıklık tamamen silinmişti. “Evet, kötü bir söz söyledim Jeremiah. Hanımefendilerden özür dilemeliyim.” Başını oldukça resmi bir şekilde bana ve Brianna’ya doğru eğdi.</span> <span class="italik char-style-override-5" xml:lang="tr-TR">“Je suis navré, Mesdames et Monsieur*,”</span> <span class="char-style-override-4" xml:lang="tr-TR">diye son anda Roger’ı da ekledi. Roger oldukça hafif bir şekilde başını eğdi. Gözleri hâlâ Jemmy’deydi ama göz kapaklarını düşürmüştü ve yüzü ifadesizdi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jemmy’nin yuvarlak yüzünde, ne zaman yanında Fransızca konuşulsa oluşan o mutlu ifade vardı ve bu sanatsal ve nazik dile kendi çapında bir katkıda bulundu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“</span><span class="italik char-style-override-5" xml:lang="tr-TR">Frère Jacques, Frère Jacques</span><span class="char-style-override-4" xml:lang="tr-TR">...”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Roger, Bree’ye baktı ve aralarında sanki bir şeyler geçti gibi oldu. Bir anlığına şarkısını kesip Jem’in diğer elini tuttu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Yapabiliyor musun</span> <span class="italik char-style-override-5" xml:lang="tr-TR">a bhalaich?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“</span><span class="italik char-style-override-5" xml:lang="tr-TR">FRÈRE...</span> <span class="char-style-override-4" xml:lang="tr-TR">ne?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Büyükbabana bak.” Roger başıyla, derin bir nefes alıp dilini çıkararak yuvarlayan Jamie’yi işaret etti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bunu yapabilir misin?” diye sordu Roger.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet.” Jemmy dilini çıkardı. Dümdüzdü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Odadaki herkes topluca iç çekti. Durumdan bihaber olan Jemmy bacaklarını havaya kaldırdı, Roger’ın ve Jamie’nin ellerinde bir an asılı kaldıktan sonra esas sorusunu hatırlayarak yere indi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Büyükbabamın topları var mı?” diye sordu ikisinin de ellerini çekip Jamie’ye bakarak.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet evlat, var,” dedi Jamie kısaca. “Ama babanınkiler daha büyük. Haydi.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jemmy’nin ahenksiz şarkısıyla birlikte dışarı çıktılar. Jemmy dizlerini çenesine kadar çekmiş, babasıyla büyükbabasının arasında şebek gibi sallanıyordu.</span></p>

    <p class="Normal para-style-override-8" xml:lang="zh-CN"><span class="char-style-override-6" xml:lang="tr-TR"> </span></p>
  </div>
</body>
</html>