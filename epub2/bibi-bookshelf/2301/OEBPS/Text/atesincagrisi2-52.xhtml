<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
<head>
  <title>atesincagrisi2-52</title>
  <link href="../Styles/atesincagrisi2.css" rel="stylesheet" type="text/css"/>
</head>

<body id="atesincagrisi2" xml:lang="tr-TR">
  <div>
    <p class="basliklar" id="toc_marker-48"><span class="bold">93 SEÇİMLER</span></p>

    <p class="Normal" xml:lang="zh-CN"><span class="bold char-style-override-8"> </span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Roger ve Bay Bug, Jamie’yi yukarıya, yatak odamıza çıkardılar. Onu muayene odasından çıkartarak rahatsız etmek istememiştim ama Jamie ısrar etti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Burada yerde uyumanı istemiyorum Sassenach,” dedi, ben karşı çıkınca. Gülümsedi. “Yatağında yatmalısın ama beni yalnız bırakmayacağını biliyorum. Bu, benim de yukarı çıkıp yatağımıza yatmam gerektiği anlamına gelmez mi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Aslında tartışırdım fakat aslında öyle yorgundum ki ikimizin de ahırda yatması konusunda ısrar etse, pek karşı çıkmazdım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Yatağa yatırıldığında şüphelerim geri döndü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bacağına çarpmak istemiyorum,” dedim elbisemi askılardan birine asarken. “Ateşin yanında bir yatak yapacağım ve- ”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Yapmayacaksın,” dedi kararlı bir şekilde. “Benimle uyuyacaksın.” Gözlerini kapayıp kızıl saçlarını yastığın üzerine bıraktı. Teninin rengi düzelmeye başlamıştı; artık o kadar kırmızı değildi. Yine de küçük kanamaların boyamadığı yerler fazlasıyla soluktu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ölüm döşeğinde bile tartışırsın sen,” dedim ters bir şekilde. “Her şeyi yönetmeye bu kadar çalışmamalısın. Sessizce yatıp diğer insanların işleri halletmesine bir kez olsun izin verebilirsin. Ne sanıyorsun, sanki- ”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Gözlerini açıp koyu mavi bir bakış fırlattı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Sassenach,” dedi usulca.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ne?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bana dokunmanı istiyorum... incitmeden. Uyumadan önce. Olmaz mı?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Durup nefes aldım, haklı olduğunu fark edince canım çok sıkıldı. Durumunun aciliyetine ve telaşına kendimi kaptırmıştım ve gün içinde yaptığım her şey ona acı vermişti. Marsali, Brianna, Roger, Jemmy -hepsi ona nazikçe dokunmuş, onu rahat ettirmeye çalışmışlardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bense olabileceklerden, yapmak zorunda kalabileceklerimden o kadar korkmuştum ki, nezakete zaman ayırmamıştım. Bir süre yüzümü yana çevirdim, gözyaşlarım kaybolana kadar gözlerimi kırpıştırdım. Sonra durup yatağa doğru yürüdüm, eğilip Jamie’yi çok yumuşak bir şekilde öptüm.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Alnına düşen saçları arkaya attım, başparmağımla kaşlarını düzelttim. Arch Bug onu tıraş etmişti; yanağı yumuşak ve sıcaktı. Kemikleri sertti ve gücünü açığa çıkartıyordu. Buna rağmen oldukça kırılgan görünüyordu. Ben de kırılgan hissettim.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Yanımda uyumanı istiyorum Sassenach,” diye fısıldadı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Pekâlâ.” Gülümsedim, dudaklarım çok hafif titredi. “Önce saçlarımı bir tarayayım.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Oturup saçlarımı açtıktan sonra tarağımı aldım. Hiç konuşmadan beni izliyordu ama dudaklarında küçük bir gülümseme vardı. Saçlarımı tararken beni seyretmeyi seviyordu; bunun beni rahatlattığı kadar, onu da rahatlattığını umdum.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Aşağıdan sesler geliyordu ancak konuşanlar uzaktaydı. Panjurlar aralıktı; dışarıdaki sönmekte olan şenlik ateşinin ışıkları pencereye vuruyordu. Panjurları kapatsam mı diye pencereye baktım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bırak, Sassenach,” diye fısıldadı yataktan. “Konuşmaları duymak hoşuma gidiyor.” Dışarıdaki sesler rahatlatıcıydı. Kahkahalar bir yükseliyor, bir alçalıyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Tarağın sesi yumuşak ve düzenliydi, kumda sörf yapar gibiydi. Sanki saçlarımı tarayarak telaşlarımı ve sıkıntılarımı da ayıklayabilirmişim gibi günün gerginliğinin yavaş yavaş azaldığını hissettim. Sonunda tarağı bırakıp ayağa kalktığımda Jamie’nin gözleri kapandı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Ateşi söndürmek için eğildim, mumu üfledim ve sonunda yatağa girdim.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Çarpmadan, nazikçe yanına yattım. Jamie yan yatıyordu, ben de dokunmamaya çalışarak ona doğru dönüp vücudunun kıvrımına sokuldum.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Oldukça sessiz bir şekilde yatıp dinliyordum. Bütün ev gecenin ritmine bürünmüştü; ateşin sesi ve bacadan gelen rüzgârın uğultusu, sanki temkinsiz bir ayak basamağa basmış gibi merdivenlerden gelen ani çıtırtı. Bay Wemyss’in bana kadar ulaşan geniz etinden gelen horlaması, aradaki kapıların kalınlığı sayesinde huzur veren bir uğultuya dönüyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Dışarıda hâlâ uzak olduğu için boğuk gelen sesler vardı ve saatin geç oluşundan ve içkiden dolayı dağılıyordu. Yine de neşeliydi; düşmanlığa ya da yeni başlayan bir şiddet olayına dair herhangi bir iz yoktu. Gerçi umurumda da değildi. Tepe sakinleri hissiz bir şekilde birbirlerine saldırıp ölülerin üzerinde dans edebilirdi. Ama benim umurumda olan tek kişi Jamie’ydi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Nefes alış verişleri sığ ama sakindi, omuzları rahatlamıştı. Onu rahatsız etmek istemedim; sonuçta artık dinlenmeye ihtiyacı vardı. Aynı zamanda ona dokunmak için yanıp tutuşuyordum. Onun burada, canlı bir şekilde yanımda yattığına kendimi ikna etmek istedim fakat nasıl olduğunu da çok merak ediyordum.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Ateşi var mıydı? Bacağında başlayan enfeksiyon penisiline rağmen artmış ve zehri kanına yaymış mıydı?</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Temkinli bir şekilde başımı döndürüp yüzümü pijamasına sarınmış sırtına yaklaştırdım, yavaş ve derin nefes aldım. Sıcaklığını yüzümde hissedebiliyordum ama keten pijamasının içinden onun gerçekten ne kadar sıcak olduğunu anlayamıyordum.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Kandan daha fazla odun kokuyordu. Pansumanındaki soğanların acı bir kokusu vardı; teri de öyleydi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Yeniden nefes alıp havayı test ettim. İltihap kokusu yoktu. Bandajların altında görünmeyen çürüme başlıyor da olsa kangrenin kokusunu almak için henüz çok erkendi. Ama teninde tuhaf bir koku olduğunu düşündüm; daha önce hiç duymadığım bir koku. Yılanın zehrinin mi sonucuydu? Burnumdan kısa bir nefes verip daha derin bir nefes aldım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Çok mu kötü kokuyorum?” diye sordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hay aksi!” dedim, dilimi ısırdım. Jamie hafifçe titredi ve sanırım bu gülmesini bastırmaya çalışmanın bir sonucuydu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Oramı buramı koklayınca mantar yiyen domuzlar gibi sesler çıkardın Sassenach.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Cidden öyle,” dedim biraz sinirli bir şekilde. Acıyan dilime dokundum. “En azından uyanıksın. Nasıl hissediyorsun?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Küflü bir işkembe yığını gibi.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Biraz daha açabilir misin?” Elimi hafifçe yanına koydum, nefesini inler gibi üfledi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Küflü işkembe yığını gibi...” dedi, durup nefes aldıktan sonra, “...</span><span class="italik char-style-override-5" xml:lang="tr-TR">kurtçuklu</span><span class="char-style-override-4" xml:lang="tr-TR">,” diye ekledi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ölüm döşeğinde bile şaka yapacaksın, değil mi?” Bunu söylerken bile huzursuz bir ürperti hissettim. Yapacaktı ve o zamanın şu an olmamasını umdum.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Deneyeceğim Sassenach,” diye mırıldandı. Sesi uykulu gibiydi. “Ama bu şartlarda formumda değilim.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Canın çok acıyor mu?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hayır. Sadece... yorgunum.” Sanki doğru sözcüğü bulamayacak kadar yorgun gibiydi ve bu sözcüğü öylesine söyledi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Öyle olduğuna şüphe yok. Ben gidip başka bir yerde uyuyacağım, sen de dinlen.” Battaniyeleri kaldırıp çıkacaktım ki tek elini hafifçe kaldırarak beni durdurdu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hayır. Hayır, beni bırakma.” Omzu bana doğru düştü, başını yastıktan kaldırmaya çalıştı. Kendi kendine yana dönemeyecek kadar zayıf olduğunu fark edince daha da huzursuzlandım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Seni bırakmayacağım. Belki sandalyede uyurum. Ama- ”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Üşüyorum,” dedi usulca. “Çok üşüyorum.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Parmaklarımı çok hafif bir şekilde göğüs kemiğinin altına bastırıp nabzını ölçmeye çalıştım. Kalp atışı hızlıydı ve önceki haline göre daha az hissediliyordu. Ateşi yoktu. Yalnızca kendi üşümüyordu, vücudu da soğuktu. Teni ve parmakları buz kesmişti. Bu beni çok telaşlandırdı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Artık utanmayıp sıkıca sarıldım, göğüslerim hafifçe sırtına değdi, yanağım kürek kemiğindeydi. Elimden geldiğince vücut ısısını yükseltmeye konsantre olup, ısıyı kendi tenimden onun tenine geçirmeye çalıştım. O hep beni sarmalamış, beni korumuş, kocaman bedeninin sıcaklığını bana vermişti. Daha geniş olmayı ve şimdi onun bana yaptığının aynısını ona yapmayı çok istedim; ama elimden, ona küçük bir yakı gibi yapışıp aynı etkiyi yapmayı ummaktan başka bir şey gelmiyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Çok nazik bir şekilde pijamasını tutup kaldırdım, sonra ellerimi kalçalarının üzerine koydum. Şaşkınlıkla kalçalarını sıkıp bıraktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Tenindeki kurdeşenin hafif pürüzlü dokusunu hissediyordum. Aklıma aniden çocukları yediğine inanılan ve belinden sonrası yılan şeklinde olan Lamia isimli iblis geldi. Dokunması yumuşak ve serindi, şekil değiştiriyordu, aşırı zehirliydi ve bulaşıcıydı. Hızlı bir ısırıkla yılan zehri yayılmış, Jamie’nin kalbi yavaşlamış, sıcak kanı donmuştu; karanlıkta teninin altında yükselen küçük pulları hayal edebiliyordum.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bu düşünceyi aklımdan silmeye çalıştım fakat ürpermeme engel olamadım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Claire,” dedi usulca. “Dokun bana.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Kalp atışlarını duyamıyordum. Kendiminkini duyuyordum; yatağa bastırdığım kulağımda kalın ve boğuk bir sesti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Elimi karnına götürüp daha da yavaş bir şekilde parmaklarımı aşağıya doğru kaydırdım. İyice bastırıp yuvarlak hatlarını sarmaladım. Bütün sıcaklığı buradaydı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Başparmağımla okşayınca kıpırdandı. Uzun bir iç çekti, bedeni sanki ağırlaştı, rahatladıkça yatağın içine gömüldü. Elimin altındaki eti balmumu gibiydi, ısındıkça yumuşuyor ve ipeksi bir hal alıyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Kendimi çok tuhaf hissettim; artık korkmuyordum ama hislerim birden yapay bir şekilde keskinleşmişti ve... huzur dolmuştu. Artık Jamie’nin nefes alış verişlerinden ve kalp atışla</span><span class="char-style-override-4" xml:lang="tr-TR">rından başka bir sesin farkında değildim; karanlık onlarla dolmuştu. Bilinçli hiçbir düşüncem yoktu ve tamamen içgüdüsel davranıyor, bir oraya bir buraya uzanıp varlığının merkezinde sıcaklığının kalbini arıyordum.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Sonra kıpırdadım ya da beraber kıpırdadık. Bir elimi aramıza uzatıp bacaklarının arasına çektim. Parmak uçlarım tam testislerinin arkasındaki noktadaydı. Diğer elimi de yanına getirdim. Uyluk kemiklerimi gerip kalçalarımı kaldırdım, Jamie’ye arkadan dayadım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Zaman mevhumumu kaybetmiştim. Tek hissettiğim rüyada gibi bir huzur ve karanlığın içine birlikte hareket ederkenki yavaş ve sakin ahengimizdi. Bir yerde, bir ara önce tek elimde, ardından her iki elimde de sabit bir nabız hissettim. Kalp atışlarıyla eriyip gitti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Derin ve uzun bir şekilde iç çekti. Havanın kendi ciğerlerimden çıktığını hissettim. Sessizce yatıyorduk ve birlikte nazikçe bilinçsizliğe karışmıştık.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Tamamen huzur dolu bir şekilde uyandım. Hiçbir şey düşünmeden sessizce yatıyor, damarlarımda akan kanın vuruşunu dinliyor, yarı açık panjurlardan sızan ışık huzmesinde uçuşan parçacıkları seyrediyordum. Sonra hatırlayıp yatağa iyice yayıldım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie’nin gözleri kapalıydı ve teni eski bir fildişi rengindeydi. Başı hafifçe benden uzağa dönmüştü ve böylelikle omuriliği görünüyordu ama boynunda nabzını göremedim. Hâlâ sıcaktı ya da en azından yatak örtüleri öyleydi. Hemen havayı kokladım. Oda bal, soğan ve ateş-ter kokusuyla dolmuştu ama ani bir ölüm kokusu yoktu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Elimi göğsünün ortasına koydum, şaşkın bir şekilde gözlerini açtı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Seni</span> <span class="italik char-style-override-5" xml:lang="tr-TR">piç</span><span class="char-style-override-4" xml:lang="tr-TR">,” dedim. Nefes alırken göğsünün inip kalkması beni o kadar rahatlatmıştı ki sesim titredi. “Üstüme kalacaktın, değil mi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Göğsü inip kalktı, elim hâlâ üzerindeydi. Kalbim şiddetli bir şekilde çarpıyordu ve sanki son anda beklenmedik bir uçurum</span><span class="char-style-override-4" xml:lang="tr-TR">dan çekilip kurtarılmışım gibi titriyordum.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Göz kırptı. Gözleri ağırdı ve ateş yüzünden baygın bakıyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Çok güç sarf etmem gerekmedi Sassenach,” dedi, sesi uykudan yumuşak ve kısıktı. “Ölmemek daha zordu.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Beni anlamıyor taklidi yapmadı. Kendi yatağında olmamız için ısrar etmişti. Panjurlar açık olduğu için aşağı kattaki ailesinin ve dışarıdaki kiracıların seslerini duyabiliyordu. Ben de yanındaydım. Çok dikkatli bir şekilde ve tek kelime etmeden nasıl ve nerede öleceğine karar vermişti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Seni buraya getirdiğimizde öleceğini sanıyordun, değil mi?” diye sordum. Sesimde suçlayıcıdan çok, şaşkın bir eda vardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Cevap vermeden önce biraz sustu ama aslında hiç de tereddütlü görünmüyordu. Daha çok doğru sözcükleri arıyor gibi bir hali vardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Emin değildim, hayır,” dedi yavaşça. “Gerçi çok hasta hissediyordum.” Sanki açık tutamayacak kadar yorgunmuş gibi gözlerini yavaşça kapadı. “Hâlâ öyle hissediyorum,” diye ekledi, kopuk bir sesle. “Endişelenmene gerek yok fakat ben seçimimi yaptım.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ne demek istiyorsun?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Battaniyelerin altından bileğini buldum. Sıcaktı; nabzı da çok hızlı atıyordu. Yine de dün gece vücudunda hissettiğim ölümcül soğuktan çok daha farklıydı ve bu nedenle ilk tepkim rahatlamak oldu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Birkaç derin nefes aldıktan sonra başını çevirip bana bakmak için gözlerini açtı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Dün gece ölebilirdim yani.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Kesinlikle ölebilirdi ve söylemek istediği bu değildi. Sanki bunu bilinçli bir-</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Seçimimi yaptım diyerek ne demek istiyorsun? En sonunda ölmemeye mi karar verdin?” Sakin bir sesle konuşmaya çalışıyordum ama pek beceremiyordum. Bizi çevreleyen bu zamansız sessizliğin tuhaf hissini çok iyi hatırlıyordum.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Çok tuhaftı,” dedi. “Şimdiyse hiç öyle değil.” Sesinde hafif bir şaşkınlık vardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Sanırım öyle,” dedim dikkatli bir şekilde. Başparmağım hâlâ</span> <span class="char-style-override-4" xml:lang="tr-TR">nabzında duruyordu. “Neler olduğunu anlatsan iyi edersin.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bunu duyunca güldü. Gülümsemesi dudaklarından ziyade gözlerindeydi. Göz kenarları kurumuş ve acı verecek bir şekilde çatlamıştı. Parmağımla dudaklarına dokunup, gidip yumuşatıcı bir merhem, biraz su ve çay getirmek istedim ama bu isteklerimi bir kenara bırakıp orada kaldım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Gerçekten bilmiyorum Sassenach ya da biliyorum ama bunu nasıl söyleyeceğimi bilmiyorum.” Hâlâ yorgun görünüyordu fakat gözleri açıktı. Yüzüme bakıyorlardı. Sabah ışığında canlı maviydiler ve sanki beni daha önce görmemiş gibi meraklı bir ifadeleri vardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Çok güzelsin,” dedi usulca. “Çok çok güzel,</span> <span class="italik char-style-override-5" xml:lang="tr-TR">mo chridhe.</span><span class="char-style-override-4" xml:lang="tr-TR">”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Ellerim, kaybolan mavi beneklerle ve bufalo kanının gözden kaçan lekeleriyle doluydu. Saçlarımın yıkanmamış bukleleri enseme yapışıyordu. Boyanın çişi andıran kokusundan, kendi bedenimin korkudan terlemiş kokusuna kadar her şeyin kokusunu alıyordum. Jamie her ne gördüyse, yüzü sanki bir yaz gecesi dolunaya bakıyormuş gibi aydınlandı. Saf ve sevimliydi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Konuşurken gözlerini yüzümden ayırmadı, yalnızca hafifçe yüz hatlarımda gezdirdi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Arch ve Roger, beni buraya getirdiklerinde gerçekten çok kötü hissettim,” dedi. “Çok hastaydım. Bacağım ve kafam her kalp atışımla zonkluyordu. Öyle çok zonkluyordu ki bir sonrakinden korkmaya başlamıştım. Ben de aradaki boşlukları dinleyecektim. Aklına gelmez,” dedi şaşkın bir şekilde, “ama kalp atışlarının arasında çok büyük bir zaman var.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Söylediğine göre bu aralıklarda bir sonraki kalp atışının gelmemesini ummuş. Yavaş yavaş kalbinin aslında yavaşlamaya başladığını ve acının uzaklaştığını, kendisinden ayrı bir hal almaya başladığını fark etmiş.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Teni soğumuştu, ateşi hem vücudundan, hem de aklından silinmesiyle zihni açılmaya başlamıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“İşte burası, tam olarak anlatamayacağım bir yer Sassenach.” Hikâyesinin derinliğine kapılıp bileğini avucumun arasından çekip parmaklarını elime sardı. “Ama... gördüm.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Neyi gördün?” Gerçekten bunu anlatamayacağını şimdi anlamıştım. Her doktor gibi ben de hasta insanların kendilerini ölüme hazırladıklarını görmüştüm ve bazen gözlerini kocaman açıp uzaklardaki</span> <span class="italik char-style-override-5" xml:lang="tr-TR">bir şeye</span> <span class="char-style-override-4" xml:lang="tr-TR">odakladıklarına şahit olmuştum.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Tereddüde düşüp doğru sözcükleri aradı. Benim aklıma bir şey geldi ve hemen ona yardım etmek için atıldım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Yaşlı bir kadın vardı,” dedim. “Benim çalıştığım hastanede öldü. Bütün çocukları yanındaydı ve çok huzurluydu.” Başımı eğip parmaklarına baktım. Hâlâ kırmızıydı ve hafif şişlerdi, benim lekeli ve kanlı parmaklarımla iç içe geçmişlerdi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Öldü -ölmüştü, nabzının durduğunu görmüştüm, nefes almıyordu. Bütün çocukları yanında ağlıyorlardı. Sonra birden kadının gözleri açıldı. Çocuklarına bakmıyordu,</span> <span class="italik char-style-override-5" xml:lang="tr-TR">bir şeye</span> <span class="char-style-override-4" xml:lang="tr-TR">bakıyordu. Ve çok net bir şekilde, ‘Oooh!’ dedi. Aynen böyle. Sanki az önce harika bir şey görmüş küçük bir kız gibi. Sonra gözlerini yeniden kapadı.” Gözyaşlarıma engel olmak için gözlerimi kırpıştırarak Jamie’ye baktım. “Seninki de böyle bir şey miydi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Konuşmadan başını salladı, elimin üzerindeki elini sıktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Öyle bir şeydi,” dedi çok sakin bir şekilde.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Hiçbir şekilde tanımlayamayacağı bir yerde takılıp kalmış, oldukça huzurlu hissetmiş ve o şeyi çok net görmüştü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Sanki önümde kapı değil de bir tür koridor vardı. Eğer istersem o koridordan geçebilirdim. Ve istedim de,” dedi yan yan bakıp utangaç bir şekilde gülümseyerek.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Önünde ne olduğunu biliyordu ve seçim yapması gerektiğini anlamıştı. Ya gidecekti ya geri dönecekti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“O sırada mı sana dokunmamı istedin?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Beni geri döndürecek tek şeyin sen olduğunu biliyordum,” dedi sadece. “Benim gücüm yoktu.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Boğazımda kocaman bir düğüm vardı; konuşamadım ama elini sıkı sıkı tuttum.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Neden?” diye sordum sonunda. “Neden... kalmayı seçtin?” Boğazım daralmış, sesim boğulmuştu. Söylediğimi duydu, elini sıktı; her zamankinden daha gevşek tutuyordu ve içinde eski gücünden pek az vardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Çünkü bana ihtiyacın var,” dedi çok yumuşak bir şekilde.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Beni sevdiğin için değil mi yani?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Başını kaldırdı, yüzünde gülümsemesinin gölgesi vardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Sassenach... seni şimdi seviyorum ve her zaman da seveceğim. Ben ölsem de -ya da sen ölsen- beraber de olsak, ayrı da olsak. Bunu biliyorsun,” dedi usulca ve yüzüme dokundu. “Senin de öyle hissettiğini biliyorum ve sen de benim böyle hissettiğimi biliyorsun.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Sonra başını eğdi, parlak saçları yanağına döküldü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Yalnızca sen değildin Sassenach. Daha yapacak işlerim var. Bir an belki de öyle olmadığını düşündüm; Roger, ihtiyar Arch, Joseph ve Beardsleyler ile birlikte halledebileceğinizi düşündüm. Ama yaklaşan bir savaş var ve şansıma…” Hafifçe yüzünü buruşturdu. “…ben bir liderim.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Pes edercesine başını hafifçe iki yana salladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Tanrı beni böyle yarattı. Bana görev verdi ve ben bu görevi ne pahasına olursa olsun yerine getirmeliyim.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ne pahasına,” diye tekrarladım huzursuzca, sesinde pes etmeden daha sert bir şey hissetmiştim. Bana baktıktan sonra fazla düşünmeden yatak ucuna baktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bacağım daha kötü değil,” dedi sakince, “ama iyi de değil. Sanırım kesmen gerekecek.”</span></p>

    <p class="Normal para-style-override-7" xml:lang="zh-CN"/>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Muayene odamda oturup, başka bir yolunu bulmaya çalışarak pencereden dışarı baktım. Yapabileceğim başka bir şey olmalıydı. Yapmam gereken başka bir şey daha.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Haklıydı; kırmızı lekeler hâlâ duruyordu. Hiç ilerlememişlerdi ama oradaydılar. Çirkin ve tehditkârlardı. Ağız yoluyla ve yarasına sürerek aldığı penisilin enfeksiyona etki etse de yeterli olmamıştı. Kurtçuklar küçük apseleri tedavi ediyordu ama altındaki kanını zehirleyen bakterilere etki etmemişlerdi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Kahverengi cam şişeye baktım; yalnızca çeyreği doluydu. Durumunu korumasına biraz daha yardım edebilirdim ama kanında çoğalan ölümcül bakteriyi yok etmek için yeterince yoktu ve ağızdan aldığında yeterince etki ediyor gibi de görünmüyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“On milyon miligrama on bin,” diye mırıldandım kendi kendime. Doktorların temel başvuru kitabı olan</span> <span class="italik char-style-override-5" xml:lang="tr-TR">Merck Manual’</span><span class="char-style-override-4" xml:lang="tr-TR">a göre kandaki bakteri ya da kan zehirlenmesi için tavsiye edilen penisilin dozu bu kadardı. Daniel Rawlings’in defterine baktıktan sonra yeniden şişeye baktım. Elimdeki penisilin konsantrasyonunu bilmediğim için, Rawlings’in tavsiye ettiği yılan kökü ve sarımsak bileşiminden yine de daha etkili görünüyordu. Ama korkarım ki yeterli değildi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Ampütasyon testeresi, dün Jamie’nin bıraktığı yerde, tezgâhta duruyordu. Ben ona söz vermiştim, o da bana testereyi geri vermişti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Ellerimi sıktım. İçimde muazzam bir öfke vardı. Öyle güçlüydü ki bu, çaresizliğimi bile bastırmıştı. Neden, neden,</span> <span class="italik char-style-override-5" xml:lang="tr-TR">neden</span> <span class="char-style-override-4" xml:lang="tr-TR">aynı anda birden fazla penisilin suyu yapmamıştım ki? Nasıl bu kadar aciz, bu kadar umursamaz -bu kadar</span> <span class="italik char-style-override-5" xml:lang="tr-TR">aptal</span> <span class="char-style-override-4" xml:lang="tr-TR">olabilmiştim?</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Neden deri altına enjekte etmem için gerekli aletleri yapabilecek bir cam üfleyicisi bulma umuduyla Charleston’a ya da en azından Wilmington’a gitmekte ısrar etmemiştim ki? İğne olarak kullanabileceğim</span> <span class="italik char-style-override-5" xml:lang="tr-TR">bir şey</span> <span class="char-style-override-4" xml:lang="tr-TR">yaratabilirdim. Tüm o zorluklar, tüm o deneyler değerli sıvıyı üretmek içindi ve şu anda buna çaresizce ihtiyacım vardı...</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Açık kapıda bir süre tereddüt ettikten sonra arkama dönüp yüzümü kontrol altına almaya çalıştım. Ev ahalisine neler olduğunu söylemeliydim. Ama doğru zamanı seçip hepsine aynı anda söylemek en iyisi olacaktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Beardsleyler’den biri geldi. İkisinin de saçları uzundu ve Lizzie’ninkilerle aynı boyda düzgünce kırpılmış olduğu için ayırt etmek giderek zorlaşıyordu. İkisinden birinin başparmağını görecek kadar yakınlaşana kadar elbette. Konuştuklarında da daha kolay anlaşılıyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hanımefendi?” Bu Kezzie’ydi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet?” Çok kısa konuştuğum kesindi ama önemi yoktu; Kezzie konuşma ayrıntılarını ayırt edemiyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bu beyefendi için,” dedi gürültülü ve hafif düz sesiyle heybeyi tutarak. “İhtiyar Aaron bunun işe yarayacağını söyledi. Büyük bir yılan sizi soktuğunda kafasını koparıp kanını içmelisiniz.” Uzattığı heybeyi kendimden uzak tutarak aldım. İçindekiler kıpırdayınca tüylerim diken diken oldu. Heybenin kumaşından vızıltı sesi geldi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Teşekkürler,” dedim sessizce. “Ben... ben bununla bir şeyler yaparım. Teşekkürler.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Keziah gülümseyip başını eğerek, beni içinde muhtemelen küçük ama oldukça asap bozucu bir çıngıraklıyılan bulunan heybeyle kendi halime bırakıp gitti. Etrafa bakınıp heybeyi koyacak bir yer aradım. Pencereden atmaya cesaret edemedim; Jemmy evin yanındaki avluda sık sık oyun oynuyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Sonunda tezgâhın kenarında duran, içinde tuz olan büyük cam kavanozu alıp -heybeyi kol mesafesinde tutarak- diğer elimle kavanozun içindeki tuzu tezgâha döktüm. Heybeyi kavanozun içine koyup kapağını kapadım, sonra odanın diğer ucuna gidip bir tabureye oturdum. Dizlerimin arkaları korkudan terlemişti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Aslında teorik olarak yılanlar umurumda değildi ama pratiğe gelince...</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Brianna kafasını kapıdan içeri soktu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Anne? Babam bu sabah nasıl?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hiç iyi değil.” Odaya girip kaşlarını çatarak yanımda durduğuna göre, yüzümden durumun ne kadar ciddi olduğu okunuyor olmalıydı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Çok mu kötü?” diye sordu usulca. Konuşamayacak haldeydim, başımı salladım. Derin bir iç çekti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Yardım edebilir miyim?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Aynı şekilde iç çekip çaresiz bir el hareketi yaptım. Aklımda hafifçe ışıldayan bir fikir vardı. Ya da bir süredir aklımda olan bir fikir yeniden ortaya çıkmıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Yapmayı düşünebildiğim tek şey bacağı açmak -bütün kası derin bir şekilde kesmek- ve kalan penisilinin hepsini doğrudan yaralara dökmekti. Enjekte edebilseydim, bakteriyel enfeksiyona karşı, ağızdan alındığında yarattığı etkiden daha fazlasını yaratırdı. Bunun gibi ham penisilin…” Şişeyi işaret ettim. “…asit olması durumunda çok dayanıksızdır.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bu hemen hemen Jenny Hala’nın yaptığı gibi bir şey, değil mi? Uyluğundaki büyük yarayı yapan şey bu.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Başımı salladım, avuçlarımı dizlerime sildim. Normalde ellerimin terlemesi gibi bir sorun yaşamıyordum ama ampütas</span><span class="char-style-override-4" xml:lang="tr-TR">yon testeresinin hatırlattığı şey aklımda çok netti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“İki ya da üç derin kesik atmam lazım. Muhtemelen sonsuza dek kötürüm kalmasına neden olacak ama işe yarayabilir.” Gülümsemeye çalıştım. “Sanırım okulda sana deri altına nasıl enjeksiyon yapılacağı öğretilmemiştir, değil mi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bunu neden daha önceden söylemedin?” dedi sakince. “Enjeksiyon yapabilir miyim, bilmiyorum ama aynı şeyi görecek başka bir şey düşünemezsem çok şaşırırdım. Ne kadar zamanımız var?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Ağzım yarı açık bir şekilde baktıktan sonra ağzımı kapadım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“En azından birkaç saat. Eğer sıcak lapalar bir işe yaramazsa, bu gece ya keseceğim ya da ampütasyonu gerçekleştireceğim.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ampütasyon!” Yüzü kireç gibi bembeyaz olmuştu. “Bunu yapamazsın!”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Yapabilirim ama Tanrım, hiç istemiyorum.” Ellerim yeteneklerini reddederek büküldüler.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“O halde biraz düşüneyim.” Yüzü soluktu ama aklı dikkatlice çalışmaya başlayınca şoku geçmişti. “Ah, Bayan Bug nerede? Jemmy’yi ona bırakacaktım ama- ”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Gitmiş mi? Kümeste olmadığından emin misin?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hayır, eve gelirken baktım. Hiçbir yerde göremedim. Mutfaktaki ateş de sönmüştü.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bu oldukça tuhaftı; Bayan Bug her zamanki gibi kahvaltıyı hazırlamak için eve gelmişti, yeniden çıkmasına neden ne olmuş olabilirdi ki? Arch’ın aniden hastalanmamış olmasını umdum; bu işleri yokuşa sürerdi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Jemmy nerede peki?” diye sordum etrafıma bakınarak. Küçük çocukların yaptığı gibi artık ufak ufak dolanmaya başlasa da normalde annesinden pek uzaklaşmazdı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Lizzie onu yukarı çıkardı. Biraz ona göz kulak olmasını isteyeceğim.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“İyi. Ah!”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bağırdığımı duyan Bree kaşlarını meraklı bir şekilde kaldırarak geri döndü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Şunu acaba dışarı çıkartabilir misin tatlım?” Tiksinerek büyük cam kavanozu işaret ettim. “Bir yere bırakabilir misin?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Tabii ki. Ne o?” Meraklı bir şekilde kavanoza yaklaştı. Küçük engerek yılanı heybesinin içine kıvrılmış ve şüpheli bir düğüm oluşturmuştu; Bree elini kavanoza uzattığında kıpırdayıp cama saldırdı. Brianna bağırarak geri zıpladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“</span><span class="italik char-style-override-5" xml:lang="tr-TR">Ifrinn!”</span> <span class="char-style-override-4" xml:lang="tr-TR">dedi. Stresli ve endişeli olmama rağmen güldüm.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bunu nereden buldun ve ne işe yarayacak?” diye sordu. İlk şoku atlattıktan sonra temkinli bir şekilde öne eğilip nazikçe kavanoza vurdu. Fazlasıyla öfkeli görünen yılan pat diye kavanoza saldırdı. Brianna aceleyle elini çekti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Kezzie getirdi; Jamie’nin iyileşmesi için kanını içmesi gerekiyormuş,” diye açıkladım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Dikkatle işaret parmağını uzatıp kavanozun camından akan sarımsı sıvıyı takip etti. Camda iki damla vardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Şuna baksana! Camın içinden beni ısırmaya çalıştı! Bu gerçekten manyak bir yılan; sanırım başına geleceklerden habersiz.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Yeniden düğüm oldu, küçük çıngırakları büyük bir öfkeyle titriyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Sorun değil,” dedim yanına gelerek. “Eminim Jamie de öyledir. Şu anda tam bir yılan karşıtı.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hmm.” Hâlâ küçük yılana, gür kızıl kaşlarını çatarak bakmakla meşguldü. “Kezzie bunu nereden bulduğunu söyledi mi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Sormak aklıma gelmedi. Neden?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Dışarısı soğuyor. Yılanlar kış uykusuna yatarlar, değil mi? Deliklerin içinde?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Doktor Brickell öyle söylüyor,” diye cevapladım şüpheyle. Doktorun verdiği</span> <span class="italik char-style-override-5" xml:lang="tr-TR">Kuzey Carolina’nın Doğa Tarihi</span> <span class="char-style-override-4" xml:lang="tr-TR">dersi eğlenceliydi ama bazı gözlemlerinin, özellikle de yılanlarla ve timsahlarla ilgili olanların, biraz abartılı olduklarını düşünüyordum.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Gözlerini yılandan ayırmadan başını salladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Olay şu,” dedi hayalde gibi konuşarak, “çıngıraklı yılanların çok iyi bir teknikleri vardır. Çeneleri ayrıktır, böylelikle kendilerinden daha büyük olan avları bile yutabilirler. Kullanmadıklarında da azıdişleri damaklarına doğru katlanır.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Öyle mi?” dedim, balık gibi bakarak. Bana aldırış etmedi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Azıdişlerinin içi boştur,” dedi. Kavanozun ardından, heybenin üzerinde oluşan küçük sarımsı zehre doğru dokundu. “Yılanın yanağındaki zehir kesesine bağlıdırlar ve böylelikle ısırdıklarında, yanak kasları kesenin içindeki zehri sıkıştırıp çıkartır... ve azıdişinden avının vücuduna akıtırlar. Tıpkı- ”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Tanrım,” dedim.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Başını salladı, sonunda bana bakmak için gözlerini yılandan aldı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Yontulmuş bir kamışla yapmayı düşündüğüm bir şey vardı ama bu çok daha işe yarar görünüyor. Tam biçilmiş kaftan.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Anladım,” dedim, içime birden küçük bir umut doğmuştu. “Ama bir çeşit hazneye ihtiyacın olacak...”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“İlk önce daha büyük bir yılana ihtiyacım var,” dedi kapıya doğru dönerek. “Ben gidip Jo’yu ya da Kezzie’yi bulup, bu yılanı bir delikte bulup bulmadıklarını sorayım. Eğer delikten buldularsa da daha fazlası var mı diye soracağım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Hemen görevine girişip yanına kavanozu alarak beni antibiyotik üretmek için yeni bir umutla baş başa bırakarak odadan çıktı. Çözeltiyi enjekte edebileceksem, mümkün olduğunca arındırılması gerekiyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Çözeltiyi kaynatmayı tercih ederdim ama cesaret edemedim; yüksek ısının saf penisilini mahvedip mahvetmeyeceğini ya da etkisizleştirip etkisizleştirmeyeceğini bilmiyordum. Tabii hâlâ etkiliyse. Brianna’nın fikrinin bende yarattığı umut sönmüştü. Deri altına girebileceğimiz bir aletimin olması, enjekte edebilecek bir şeyim olmaması durumunda hiçbir işe yaramazdı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Huzursuz bir şekilde odanın içinde dolandım, aletleri elime alıp alıp geri bıraktım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Cesaretimi toplayıp elime yeniden testereyi alıp gözlerimi kapattım. Kendimi o hareketleri ve duyguları yeniden yaşamaya zorladım, bana bufaloyu öldürten o dünyadan kopuk hissi yeniden yakalamaya çalıştım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Elbette bu kez öteki dünyaya gitmeye aday Jamie’ydi.</span> <span class="italik char-style-override-5" xml:lang="tr-TR">Bu seçimi ona bırakman çok nazik bir hareket,</span> <span class="char-style-override-4" xml:lang="tr-TR">diye düşündüm acı içinde.</span> <span class="italik char-style-override-5" xml:lang="tr-TR">Gerçi gördüğüm kadarıyla bunun bu kadar kolay olmasına izin vermeyeceksin.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Ama Jamie bunu istemezdi. Gözlerimi şaşkınlıkla açtım. Bu cevabın kendi zihnimden mi, başka bir yerden mi geldiğini anlamadım. Ama işte zihnimdeydi ve bu gerçeği biliyordum.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie seçimini yapmaya ve ona göre davranmaya alışkındı, ne pahasına olursa olsun. Yaşamaya devam etmenin bedelinin, bacağını kaybetmesi ve onun getirdikleri olduğunu biliyordu ve bunu, kararının doğal bir bedeli olarak kabul etmişti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bunu kabul falan etmiyorum!” dedim yüksek sesle. Çenemi pencereye doğru kaldırmıştım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Dolabın kapağını açıp tıbbi aletlerimin durduğu sandığı çıkarttım, Jamie’nin çalışma odasından kâğıt, kalem ve mürekkep aldım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Kurutulmuş kırmızı böğürtlenlerle dolu bir kavanoz. Pipsissewa*</span> <span class="char-style-override-4" xml:lang="tr-TR">özü. Kaygan karaağaç dalı. Söğüt dalı, kiraz dalı, çakal otu, civanperçemi. Şimdiye kadar penisilin, elimdeki antibiyotiklerin en etkilisiydi ama tek değildi. İnsanlar binlerce yıldır, neyle savaştıklarını bilmeden bakterilerle savaşmışlardı. Biliyordum; bu küçük bir avantajdı.</span></p>

    <p class="Normal para-style-override-7" xml:lang="zh-CN"><span class="dip-not char-style-override-7" xml:lang="tr-TR">*Romatizma ve böbrek sorunlarının tedavisinde kullanılan bir tür çiçek</span><span class="char-style-override-1" xml:lang="tr-TR">.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Elimdeki otların bir listesini yapmaya başladım. Her ismin altına bildiğim kullanım alanlarını yazdım -o alanda kullanmış olayım ya da olmayayım. Kan zehirlenmesinin tedavisinde kullanılan herhangi bir ot iyi bir ihtimaldi. Kesikleri temizlemede, ağız yaralarının tedavisinde, ishal ve dizanteri tedavisinde kullanılabilirdi. Mutfaktan ayak sesleri geldiğini duyup bana kaynar su getirmesi için Bayan Bug’a seslendim. Böylelikle otları hemen demleyebilecektim.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bayan Bug kapı eşiğinde belirdi, yanakları soğuktan pespembe olmuştu ve eşarbının altındaki saçları pis tutamlar halinde önüne dökülmüştü, kollarında ise büyük bir sepet vardı. Benim bir şey söylememe fırsat bırakmadan içeri girip sepeti önümdeki tezgâha bıraktı. Tam arkasında kocası elinde başka bir sepetle ve içinden alkollü bir koku yayılan bir fıçıyla belirdi. Etraflarını saran havada olgun merve çiçeği kokusu vardı. Uzaktan gelen çöp kokusunu andırıyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Elinizde yeterince küf olmadığını söylediğinizi hatırlıyorum,” dedi telaşlı ama parlak bakan gözlerle, “ben de Arch’a</span> <span class="char-style-override-4" xml:lang="tr-TR">yakınlardaki evlere gidip Bayan Fraser için ne bulabileceğimize bir bakalım dedim. Ekmek ıslandığında hızla küflenir ve Tanrı biliyor, Bayan Chisholm tam bir pasaklıdır. Eminim iyi kalpli birisi ve onun ocağında olanlar, ah, bunu düşünmek bile istemem ama biz- ”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Söylediklerini dinlemiyor, Buglar’ın Tepe’deki kilerlere ve çöp yığınlarına yaptıkları sabah akınının sonuçlarına bakıyordum. Ekmek kırıntıları, bozuk çörekler, yarısı çürümüş balkabakları, hâlâ hamurunda görünen diş izleriyle turta parçaları... çürük ıvır zıvırlar -hepsi küflenmiş ve mavi-yeşil bir renk almış, aralarına pembe, sarı ve lekeli beyaz tozlar serpilmişti. Fıçının yarısı mısır doluydu. Bulanık sıvı, etrafında yüzen mavi küf adalarıyla çevrelenmişti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evan Lindsay’in domuzları,” dedi Bay Bug geveze bir şekilde. İki Bug da gülümsediler, üstleri başları leş gibi olmuştu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Teşekkürler,” dedim. Boğulacak gibi hissetmiştim ve bunun tek nedeni kokuydu. Gözlerimi kırpıştırdım, gözlerim mısır likörünün zehirli kokusu yüzünden yaşarmıştı. “Ah, teşekkürler.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Üzerinde iksirlerin ve aletlerin durduğu tepsimle birlikte, heyecanla endişe arası bir duygu içinde yukarı çıktığımda karanlık yeni çökmüştü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie yastıklara kıvrılmış, etrafı ziyaretçilerle dolmuştu. İnsanlar bütün gün boyunca Jamie’yi görüp geçmiş olsun dilemek için gelmişlerdi; birçoğu kalmıştı. Ben içeri girdiğimde mum ışığında parlayan telaşlı yüzler bana doğru döndü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie çok hasta görünüyordu, yüzü kızarmıştı ve asıktı. Ziyaretçileri yollamam gerekip gerekmediğini düşündüm. Murdo Lindsay’in, Jamie’nin elini tutup sıktığını gördüm. Gün boyunca varlığının verdiği desteğin, geri kalan her şeyden daha yardımcı olduğunu düşünmüştü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Pekâlâ,” dedi Jamie, oldukça sakin bir şekilde, “hazırız sanırım.” Battaniyenin altından bacaklarını uzattı, ayak parmaklarını gerdi. Bacağının durumuna bakılacak olunursa, korkunç bir acı verdiği kesindi. Ancak ben bacağının kesilmesinin son çare</span> <span class="char-style-override-4" xml:lang="tr-TR">olduğunu düşündüğünü sezdim ve dudağımın içini ısırdım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet, bir şeyi denemeye hazırız,” dedim güven veren bir gülümseme takınmaya çalışarak. “Dua etmek isteyen varsa, lütfen etsin.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Odadan içeri girmemle oluşan dehşet havası, yerini şaşkınlığa bıraktı. Tek elinde uyuyan Joan’u tutan Marsali’nin aceleyle cebinden tespihini çıkardığını gördüm.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Yatağın başındaki, üzeri kitaplarla, kâğıtlarla, mumlarla, Jamie’yi doyurmak için getirilen çeşitli yemeklerle -hiçbirine dokunmadı- ve akıl ermez bir nedenden dolayı getirilmiş santur ve yarısı kararmış dağsıçanı postuyla dolmuş masa alelacele boşaltıldı. Tepsiyi masaya bıraktım. Yukarıya benimle çıkan Brianna, elinde icadını dikkatle tutarak, tıpkı papaza ekmek veren bir rahip yardımcısı gibi öne atıldı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bu da nesi?” Jamie kaşlarını çatarak önce Brianna’nın icadına, sonra bana baktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bir tür kendi başına yapılan engerek yılanı,” dedi Brianna.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Herkes merakla fısıldaşmaya başladı, yılanı görebilmek için boyunlarını uzattılar. Ben bir anda yorganı kaldırıp bacağını açığa çıkarttığımda ise meraklı fısıltılar yerini şok içinde konuşmalara bıraktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Lizzie ve Marsali, bütün gün taze ve sıcak soğan ile keten tohumu lapasını Jamie’nin yarasına sürmüşlerdi. Lapaları kaldırdığımda yarasından buhar çıktı. Bacağı dizine kadar kıpkırmızı olmuştu. En azından o kısımlar kararmamıştı ve iltihap akmıyordu. Sıcaktan ölürler korkusuyla geçici bir süreliğine kurtçukları kaldırmıştık; şu anda aşağı katta, muayene odamdaki bir tabağın içinde, Buglar’ın getirdikleri başakları mutlu mutlu kemirmekle meşgullerdi. Eğer bacağı kurtarmayı başarırsam, sonrasında bacağın temizlenmesinde işe yarayacaklardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Mikroskobumla mavi küfleri inceleyerek ve penisilyum içerebileceğini düşündüğüm her şeyi büyük bir kâsenin içine koyarak, dikkatle ufak ufak döküntünün içinde ilerlemiştim. Bu karışımın üzerine mayalanmış mısır likörünü döküp bütün gün demlenmeye bıraktım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bu sırada cerahatli durumların tedavisinde kullanılan otları seçmiş ve saatlerce kaynar suyun içinde demlemiştim. Aroması oldukça fazla olan bu çözeltiden bir bardak alıp burnumdan uzak tutarak Roger’a uzattım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bunu ona içir,” dedim. “Hepsini,” diye ekledim gözlerimi Jamie’den ayırmadan.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie bardağı alıp aynı şekilde bana baktı. Ama itaatkâr bir şekilde karışımı içip kıkırdayan insanları eğlendirmek için abartılı mimikler yaptı. Hava yumuşayınca ben de Bree’den deri altına gireceğim aleti alıp asıl olaya başladım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Köşede omuz omuza duran Beardsley ikizleri olan biteni görmek için gururla böbürlenerek öne yaklaştılar. Bree’nin talimatıyla dışarı çıkmışlar ve öğlen ellerinde neredeyse bir metre uzunluğunda bir çıngıraklı yılanla geri dönmüşlerdi. Yılan değerli kafasını korumak için neredeyse ikiye bölündüğü için ölmüştü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Büyük bir dikkatle zehir torbalarını zehirli dişlerinden kurtararak çıkardıktan sonra Bayan Bug’dan zehirden hiçbir iz kalmaması için dişleri alkolle yıkamasını istemiştim.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bree, usturlabı sardığım yağlı ipeği çıkarıp bir kısmını küçük bir tüp haline getirerek dikmiş, bir ucunu da büzerek dikmişti. Bir hindinin kanat tüyünden kalın bir parça kesip sıcak suda yumuşattıktan sonra, ipek tüpün büzülerek dikilen ucunu yılanın zehirli dişiyle birleştirmişti. Erimiş balmumuyla tüpün birleşme yerlerini ve dişi mühürledikten sonra sızıntı olmasın diye dikiş boyunca balmumunu yaymıştı. Güzel bir iş çıkarmıştı ama kocaman çarpık bir dişi olan küçük ve şişko bir yılana benziyordu ve izleyicilere yorum yapma fırsatı vermemişti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Murdo Lindsay hâlâ Jamie’nin ellerinden birini tutuyordu. Mumu tutması için Fergus’a yaklaştığımda, Jamie’nin diğer elini Roger’a uzattığını gördün. Roger bir anlık şaşkınlıktan sonra elini sıkı sıkı tutup yatağın yanına çömeldi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Parmaklarımı hafifçe bacağına götürüp iyi bir nokta belirledikten sonra ana kan damarlarını bulup saf alkolle temizledim ve yılanın dişini elimden geldiğince derine soktum. İzleyiciler de Jamie de nefeslerini tuttular. Jamie hiç kıpırdamadı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Pekâlâ.” Elinde mısırlı şişeyle duran Brianna’ya bakarak başımı salladım. Dişlerini alt dudağına geçirip ipek tüpün içini doldurdu. Tüpün açık olan üst kısmını katlayıp, başparmağımla ve işaret parmağımla sıkıca aşağıya doğru bastırarak sıvının dişten geçerek bacak dokularına sızmasını sağladım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie usulca bir ses çıkardı. Murdo ve Roger içgüdüsel olarak eğilip, Jamie’yi tutmak için omuzlarının üstüne bastırdılar.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Çok hızlı gitmeye cesaretim yoktu; her ne kadar diğer dişten her ihtimale karşı yaptığım ikinci bir tüpüm olsa da çok fazla baskı uygulayarak balmumu mühürleri kırmaktan korkuyordum. Bütün bacağın üstünde çalışırken, Bree de her enjeksiyonda tüpü yeniden dolduruyordu. Dişi çektiğimde deliklerden kan fışkırıyor, bacağından aşağıya küçük dereler halinde akıyordu. Kendisinden böyle bir şey istenmemesine rağmen Lizzie, bir bez alıp gözlerini işine odaklayarak bacağı temizledi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Oda sessizdi ama yeni bir nokta seçerken herkesin nefesini tuttuğunu ve deliği açtığımda herkesin iç çektiğini duydum. Sonra enfekte olan dokulara alkolü enjekte ettiğimde herkes bilinçsizce yatağa doğru eğildi. Jamie’nin kollarındaki kaslar kasılmıştı ve yüzünden terler boşanıyordu. Ama ne o, ne Murdo, ne de Roger bir ses çıkardı ya da hareket etti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Göz ucuyla Joseph Wemyss’in Jamie’nin alnındaki saçları arkaya attığını, yüzündeki ve boynundaki teri havluyla sildiğini gördüm.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“</span><span class="italik char-style-override-5" xml:lang="tr-TR">Çünkü bana ihtiyacın var,</span><span class="char-style-override-4" xml:lang="tr-TR">”</span> <span class="char-style-override-4" xml:lang="tr-TR">demişti. Ona ihtiyacı olan tek kişinin yalnızca ben olmadığımın farkında olduğunu anladım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Uzun sürmedi. Bittiğinde balı açık yaraların üzerine sürüp ayağına ve baldırına keklik üzümü yağı sürdüm.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Beni iyi yağladın Sassenach. Sence ocağa sürülmeye hazır mıyım?” diye sordu Jamie ayak parmaklarını hareket ettirerek. Odadaki gerilim yerini kahkahalara bıraktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Herkes Jamie’nin omzunu okşayarak ya da yanağından öperek vedalaşıp iyi dileklerini ileterek odadan çıktı. Jamie gülümseyip başını salladı, vedalaşmak için elini kaldırdı, küçük şakalar yaptı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Sonuncu ziyaretçinin çıkmasından sonra, odanın kapısı kapanınca yastığına geri yatıp gözlerini kapatarak uzun ve derin bir iç çekti. Ben de iğneyi alkolün içine soktum, tepsimi sildim, şişelerin ağızlarını kapattım, bandajları katladım. Sonra yanına oturdum. Jamie gözlerini açmadan elini bana uzattı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Teni sıcak ve kuruydu, Murdo sıkı sıkı tuttuğu için eli kızarmıştı. Eklemlerini nazikçe başparmağımla okşadım, alt kattan gelen hafif ama canlı sesleri dinledim.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“İşe yarayacak,” dedim usulca bir dakika sonra. “Yarayacağını biliyorum.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Biliyorum,” dedi. Derin bir nefes aldı ve en sonunda ağlamaya başladı.</span></p>

    <p class="Normal para-style-override-8" xml:lang="zh-CN"><span class="char-style-override-6" xml:lang="tr-TR"> </span></p>
  </div>
</body>
</html>