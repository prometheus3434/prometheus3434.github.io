<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
<head>
  <title>atesincagrisi2-33</title>
  <link href="../Styles/atesincagrisi2.css" rel="stylesheet" type="text/css"/>
</head>

<body id="atesincagrisi2" xml:lang="tr-TR">
  <div>
    <p class="basliklar" id="toc_marker-30"><span class="bold">73 SOLGUNDAN DA SOLGUN</span></p>

    <p class="Normal" xml:lang="zh-CN"><span class="bold char-style-override-8"> </span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bayan Sherston, beklenmedik bir cömertlikle bizi konuk etti. Brianna, Jemmy ve iki hastamla birlikte Hillsborough’daki kocaman evlerine gittim; Jamie zamanını, Hillsborough ile Alamance Nehri’nde kalan milis kampı arasında bölmüştü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Forsepsimle Morton’ın ciğerindeki mermiye ulaşamadığım halde, mermi onu çok rahatsız ediyora benzemiyordu ve yara memnun edici bir şekilde kendi kendine kapanmaya başlamıştı. Merminin tam olarak nerede olduğunu söylemek imkânsızdı fakat belli ki ana damarlardan birini delmemişti; daha fazla hareket etmediği sürece, vücuduna saplanmış bu mermiyle yaşaması mümkündü. Bu şekilde yaşayan birçok savaş gazisi tanımıştım ve Archie Hayes de bunlardan biriydi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Küçük penisilin stokumun ne kadar yeterli olduğundan emin değildim ama işe yarıyor gibiydi; yaranın olduğu tarafta biraz kırmızılık ve sızıntı vardı ancak infeksiyon yoktu ve ateşi çok azdı. Penisilin dışında, savaştan birkaç gün sonra, şimdi hamileliğinin son aylarını yaşayan Alicia Brown’ın ortaya çıkışı, Morton’ın iyileşmesindeki en önemli destekti. Alicia’nın gelmesinden sonraki bir saat içinde Morton karyolasında doğrulmuştu bile. Solgun ama coşkuluydu, saçları dik dik olmuş ve eli doğmamış çocuğunun kıvrımlı şişkinliğine sevgiyle dokunmuştu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Roger ise başka bir meseleydi. Boğazındaki ezilme dışında ağır bir yarası yoktu -gerçi boğazındaki yara yeterince kötüydü. Parmaklarındaki kırıklar basitti; atellerle parmaklarını düzeltmiştim ve sorunsuz iyileşeceklerdi. Morlukları morumsu kırmızı ve maviden çarpıcı bir mor, yeşil ve sarı dizisine dönüşmüştü ve böylece bir hafta kadar öldükten sonra mezardan çıkmış gibi duruyordu. Hayati belirtileri harikaydı. Hayatı ise pek öyle değildi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Uzun bir süre uyumuştu ki bu iyi bir şeydi. Ancak uykusu huzurlu olmamıştı; sanki ateşli bir arzuyla bilinçsizliğin peşine</span> <span class="char-style-override-4" xml:lang="tr-TR">düşmüş gibi rahatsızdı ve bir kez o aradığı bilinçsizliğe ulaşınca kabul etmek istediğimden daha fazla canımı sıkan bir inatla ona yapışmıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Kendisi de bir hayli inatçı olan Brianna, birkaç saatte bir onu uyanmaya, beslenmeye, tüpü ve kesiğini temizlemeye zorlama işini üstlenmişti. Tüm bu işlemler sırasında Roger gözlerini zorlukla odaklıyor, kasvetli gözlerle hiçbir şeye bakmıyordu. İşlemler bittikten sonra gözleri yeniden kapanıyordu, yastığına geri yatıyor, bandajlı ellerini tıpkı bir kral mezarında olduğu gibi göğsünde topluyordu. Boğazındaki tüpten gelen nefes vızıltısından başka hiçbir ses duyulmuyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Alamance savaşından iki gün sonra Jamie, Sherstonlar’ın Hillsborough’daki evine akşam yemeğinden önce vardı. Uzun süre at bindiği için yorgundu ve kırmızımsı bir tozla kaplanmıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bugün Vali ile konuştum,” dedi, avluda kendisine getirdiğim su bardağını alırken. Bardağı bir dikişte bitirdikten sonra iç çekip yüzündeki teri paltosunun koluna sildi. “Yapılması gerekenler canını sıkmış ve savaştan sonra olanlar hakkında konuşacak durumda değildi ama olan bitene izin verecek de değil.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bunun bir çekişme olduğunu düşünmüyorum,” diye mırıldandım, tozlu paltosunu çıkarmasına yardım ederken. “William Tryon bırak Fraser olmayı, İskoç bile değil.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bunu söyledikten sonra yüzümde isteksizce hafif bir gülümseme oluştu. “Keçi gibi inatçı,” Fraser klanının kısa ve öz tanımıydı ve yıllar boyu bu tanımın hatalı olduğunu düşünecek hiçbir şey yaşamamıştım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet.” Omuzlarını silkip rahatça gerindi, uzun yolculuk yüzünden omurgası kıtırdadı. “Ah, İsa aşkına. Açlıktan ölüyorum, yemek var mı?” Rahatlayıp uzun burnunu kaldırdı, umutlu bir şekilde havayı kokladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Fırınlanmış jambon ve tatlı patates çöreği,” dedim gereksiz bir şekilde, çünkü ikisinin de aromatik kokusu ıslak havada oldukça baskındı. “Vali’yi güzelce yıldırdıktan sonra o ne dedi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Tryon’la konuşmasını betimleyiş tarzım karşısında dişlerini gösterdi ama memnun havasından çok da hata yapmadığımı an</span><span class="char-style-override-4" xml:lang="tr-TR">ladım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bir sürü şey. Ama en başta Roger’ın yakalandığı zamanki şartları hatırlaması konusunda ısrar ettim; kim onu yakaladı ve neler söylendi. Bu işin en başına dönmek istedim.” Saçındaki ipi çekip terden koyulaşmış ıslak buklelerini salladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ona baskı yaptığında bir şey hatırladı mı?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet, biraz daha fazlasını hatırladı. Tryon, Roger’ı esir alan üç adam olduğunu söylüyor; birinde Fraser Tepesi nişanı varmış, o da bu yüzden adamın benim adamlarımdan biri olduğunu düşünmüş. Öyle diyor,” diye ekledi alaycı bir şekilde.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bu Vali için mantıklı bir tahmin olabilirdi bence ama Jamie’nin mantıklı olmaya niyeti yoktu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Adamdaki nişan Roger’ın olmalı,” dedim. “Bölüğünüzün geri kalanı seninle döndü, tabii Brownlar dışında ama onlardan biri olamaz.” İki Brown, Isaiah Morton’dan intikamlarını almak için savaşın karışıklığından yararlanıp kaybolmuşlardı. Sonra da biri suçu fark etmeden kaçmışlardı. Roger’ı asmak için nedenleri olsa bile bunu yapmazlardı.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bu çıkarımı kısa bir el hareketiyle geçiştirip başını salladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet. Ama neden? Roger’ın ellerinin, ayaklarının ve ağzının bağlı olduğunu söyledi. Bir savaş esirini küçük düşürücü bir hareket, ona böyle söyledim.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Buna ne dedi?” Tryon, Jamie’den biraz daha az inatçı olabilirdi; hakaretten daha fazla etkileniyor değildi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bunun savaş olmadığını söyledi; vatana ihanet eden bir isyandı ve önlem almakta haklı gerekçeleri vardı. Ama bir adamı yakalayıp asmak, hem de tek kelime etmesine izin vermeden- ” Yüzünün rengi tehlikeli bir şekilde koyulaşıyordu. “Sana yemin ederim Claire, eğer Roger o ipin ucunda ölseydi, Tryon’ın boynunu kırar kargalara yem ederdim!”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bunu gerçekten yapacağına dair en ufak bir şüphem yoktu; Vali’nin gümüş boyun zırhının üzerindeki elini çok yavaş ve nazikçe sıktığını görebiliyordum. William Tryon’ın savaştan sonraki gece içinde bulunduğu tehlikeyi sezinleyip sezinlemediğini merak etmiştim.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ölmedi ve ölmeyecek.” Haklı olduğumu umuyordum ama elimi koluna koyarak olabildiğince kesin konuşmaya çalıştım. Dokunuşumla sakinleşip bana baktı. Derin bir nefes aldı, sonra bir nefes daha aldı, sert parmaklarını iki kez bacağına vurdu, sonra öfkesini yeniden kontrol altına aldı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Neyse işte, öyle. Adamın Roger’ı, Düzenleyicilerin liderlerinden James MacQuiston sandığını söyledi. MacQuiston’ı soruşturdum,” diye ekledi bana yeniden bakarak. Konuşurken yavaşça sakinleşiyordu. “MacQuiston’ın yüzünü kimsenin bilmemesine şaşırır mısın Sassenach?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Şaşıracağımı söyledim. Başını salladı, yanaklarındaki kırmızılık yavaşça hafifliyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Beni de şaşırttı. Ama öyle; adamın sözleri herkesin görmesi için kâğıtlarda yazılı ama adamı kimse görmemiş. Ne ihtiyar Ninian, ne Hermon Husband, konuşabildiğim hiçbir Düzenleyici de görmemiş. Gerçi birçoğu kesinlikle yalan söylüyor,” diye ekledi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“MacQuiston’ın konuşmalarını kaydeden yazıcıyı da buldum; yazının bir sabah kapısının önüne bırakıldığını söyledi. Yazının parasını ödemek için bir kalıp peynir ve iki para sertifikası bırakılmış.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bu gerçekten ilginç,” dedim. Elimi kolundan çektim, artık kontrol altında gibi görünüyordu. “Yani ‘James MacQuiston’ın takma isim olduğunu düşünüyorsun.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Kuvvetle muhtemel.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bu çıkarımları düşünürken, aniden aklıma bir fikir geldi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Sence Vali’ye Roger’ı MacQuiston zannettiğini söyleyen kişi, MacQuiston’ın ta kendisi olamaz mı?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie kaşlarını kaldırdı, sonra yavaşça başını salladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Roger’ı kendi yerine astırıp kendini korumaya mı aldı? Ölmek, tutuklanmaya karşı harika bir korunma. Evet, bu iyi bir fikir, biraz haince de olsa,” diye ekledi sağduyulu bir şekilde.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ah, sadece biraz.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Hain ve uydurma MacQuiston’a duyduğu öfke, Vali’ye duyduğundan daha azdı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bahçenin öteki tarafındaki pınara doğru ilerlemiştik. Duvarda, güneşte ısınmış ve acılaşmış yarısı dolu bir kova vardı. Jamie kollarını sıvayıp ellerini birleştirerek kovadaki suyu yüzüne çarptı, sonra kafasını sert bir şekilde sallayıp damlaları Bayan Sherston’ın ortancalarına sıçrattı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Vali, Roger’ı yakalayan adamların tiplerini hatırlıyor mu?” diye sordum pınarın duvarındaki buruşmuş keten havluyu uzatarak. Havluyu alıp kafasını sallayarak yüzünü sildi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Yalnızca birini. Nişanı olan, konuşmanın büyük kısmını yapanı hatırlıyor. Sarışınmış ve çok uzunmuş. Yeşil gözlü olduğunu sanıyor. Tryon görüntüsüne çok dikkat etmemiş elbette, çünkü o sırada aklında bin tane şey varmış. Hatırladığı bu kadarı.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“İsa aşkına,” dedim, aklıma gelen fikirle sarsılarak. “Uzun boylu, sarışın ve yeşil gözlü. Sence Stephen Bonnet olabilir mi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Gözleri kocaman açıldı, havlunun üzerinden bir süre bana baktı, yüzü şaşkınlıktan ifadesizdi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Tanrım,” dedi, dikkatsizce havluyu indirdi. “Hiç aklıma gelmemişti.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Benim de. Bonnet hakkında bildiklerim bir Düzenleyicilerin genel tanımına uymuyordu; birçoğu Joe Hobson, Hugh Fowles ve Abel MacLennan gibi fakir ve umutsuz adamlardı. Çok azı, tıpkı Husband ve Hamilton gibi öfkeli idealistlerdi. Stephen Bonnet fakir ve umutsuz olabilirdi -ama protestolarla hükümetin geri çekilmesini istemenin onun aklına gelmediğinden oldukça emindim. Zorla el koymak, kesinlikle onun fikri olabilirdi. İntikam için bir yargıcı ya da şerifi öldürmek de onun işi olabilirdi. Ama -hayır, bu gülünçtü. Stephen Bonnet’ye dair bir şeyden eminsem, vergi ödemediğiydi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hayır.” Bir takım sonuçlara ulaştığı her halinden belli olan Jamie, başını iki yana salladı. Burnunun ucunda sallanan damlayı sildi. “Bu işin hiçbir yerinde para yok. Tryon bile milislerin parasını ödemek için Hillsborough Kont’undan destek almak zorunda kaldı. Düzenleyiciler ise- ” Düzenleyicilerin herhangi birine herhangi bir iş için para ödemesi fikrini elini sallayarak savuşturdu. “Stephen Bonnet hakkında her şeyi bilmiyorum ama adamdan gördüğüm kadarıyla, yalnızca altın ya da altın sözü onu savaş alanına getirebilir.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Doğru.” Açık pencereden gelen porselen ve gümüş şıkırtılarına kölelerin yumuşak sesleri eşlik ediyordu; yemek için sofra kuruluyordu. “Bence Bonnet’nin James MacQuiston olabilmesi imkânsız görünüyor. Sence?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bunu duyunca güldü, yüzünde ilk kez rahatlama ifadesi belirmişti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hayır Sassenach. Bundan emin</span> <span class="italik char-style-override-5" xml:lang="tr-TR">olabilirim.</span> <span class="char-style-override-4" xml:lang="tr-TR">Stephen Bonnet ne okuyabiliyor, ne de adından daha fazlasını yazabiliyor.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie’ye baktım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Nereden biliyorsun?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Samuel Cornell öyle söyledi. Bonnet’yle şahsen tanışmamış ama Walter Priestly’nin bir kez acilen borç almak için ona geldiğini söyledi. Priestly varlıklı bir adam olduğu için Samuel çok şaşırmış -ama Priestly altın olarak ödemesi gereken bir sevkiyatının geldiğini söylemiş -çünkü sevkiyatı yapan adam ambar makbuzu, para ya da banka çeki almıyormuş. Ne kendi okuyamadığı kâğıtlardaki sözlere güveniyormuş, ne de kâğıtları okuyanlara. Yalnızca altın istiyormuş.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet, bu Bonnet’yi düşündürüyor.” Koltuğumun altında katlanmış paltosu vardı. Paltoyu silkeleyip, yüzümü toz bulutlarından sakınarak eteklerindeki kırmızı tozları temizledim. “Altın hakkında söylediklerin... Bonnet’nin tesadüfen Alamance’ta olduğunu düşünüyor musun? River Run’a giderken oradan geçmiş olabilir mi mesela?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bunu biraz düşündü fakat sonra gömleğinin kollarını açarak başını iki yana salladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bu büyük bir savaş değildi Sassenach -bir adamın habersiz yakalanıp beraberinde sürükleneceği türden değildi. Ordular iki günden fazla yüz yüze geldiler ve nöbetçi safları balıkçı ağı gibi delikliydi; isteyen Alamance’tan ayrılabilir ya da etrafında gezebilirdi. Alamance, River Run’a hiç yakın değil. Hayır, Roger’ı her kim öldürmek istediyse, kendi isteğiyle orada olan biriydi.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“O halde yeniden esrarengiz Bay MacQuiston’a geri döndük, her kimse artık.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Belki,” dedi şüpheci bir şekilde.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ama başka kim olabilir ki?” diye karşı çıktım. “Düzenleyicilerin arasından kimsenin kesinlikle Roger’a karşı kişisel bir şeyi olamaz!”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Öyle görünüyor,” dedi Jamie. “Ama çocuk kendi söyleyene kadar bunu bilemeyiz, değil mi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Yemekten sonra -ki yemek boyunca MacQuiston’dan, Stephen Bonnet’den ya da üzüntü veren herhangi birinden doğal olarak hiç bahsedilmedi- Roger’a bakmak için yukarı çıktım. Jamie de benimle geldi ve pencere kenarında oturan köle kadını sessizce dışarı çıkardı. Nefes almasının tek yolu olan boynundaki tüpün tıkanıp tıkanmadığını, kayıp kaymadığını kontrol etmek için birinin sürekli Roger’ın yanında kalması gerekiyordu. Boğazındaki ezilen dokuların şişkinliği, tüpü çekme riskine girmem için yeterince inene kadar günler geçmesi gerekiyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie, Roger’ın nabzını ve nefes alış verişlerini kontrol edene kadar bekledi, sonra başımı sallayınca yatağın kenarına oturdu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Seni ihbar eden adamların adlarını biliyor musun?” diye sordu pat diye. Roger koyu kaşlarını çatarak Jamie’ye baktı. Sonra yavaşça başını sallayıp parmağını kaldırdı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Birini biliyorsun. Kaç kişilerdi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Üç parmağını kaldırdı. Bu Tryon’ın söyledikleriyle tutuyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Düzenleyiciler miydiler?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Başını salladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie önce bana, sonra yeniden Roger’a baktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Stephen Bonnet değil miydi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Roger ağzı açık bir şekilde olduğu yerde doğruldu. Boğazındaki tüpü tutup çaresizce konuşmaya çalıştı, başını sertçe iki yana salladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bir elimle omzunu, bir elimle tüpü tuttum; hareketinin şiddeti tüpü neredeyse kesiğinden çıkaracaktı. Yaranın yeniden açıldığı yerden kan akıyordu. Roger’ın kendisi de habersiz görünüyordu; gözlerini Jamie’ye dikti, ağzı hızlı hızlı hareket ediyor, sessiz sorular soruyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hayır, hayır. Sen onu görmediysen, demek ki orada değildi.” Jamie diğer omzundan sıkıca tutup onu yastığına geri yatırmama izin verdi. “Tryon haini uzun boylu, sarışın bir adam olarak tarif etti, hepsi bu. Yeşil gözlü olabilirmiş. Biz de düşündük ki...”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Roger bunu duyunca rahatladı. Başını yeniden iki yana sallayıp arkasına yaslandı. Ağzı hafifçe kıpırdıyordu. Jamie devam etti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Sen adamı tanıyordun; onunla daha önceden tanıştın mı?” Roger bakışlarını çevirdi, başını salladı, sonra omuzlarını silkti. Hem kızgın, hem çaresiz görünüyordu; nefeslerinin hızlandığını, kehribar tüpten gelen hışırtıyı duyabiliyordum. Boğazımı imalı bir şekilde temizleyip kaşlarımı çatarak Jamie’ye baktım. Roger tehlike durumundan çıkmıştı ancak bu iyi olduğu ya da iyiye yaklaştığı anlamına gelmiyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie beni görmezden geldi. Gelirken Bree’nin çizim takımını almıştı; kutunun üzerine bir kâğıt koyup Roger’ın kucağına yerleştirdi, sonra sertleşmiş kara kalemlerden birini Roger’a uzattı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Yeniden dener misin?” Roger’ın bilinci tamamen açıldığından beri Jamie onunla kâğıt üzerinden iletişim kurmaya çabalıyordu ama Roger’ın elleri öylesine şişmişti ki kalemi tutacak hali yoktu. Hâlâ şişkin ve mordular ama tekrar tekrar yapılan sülük tedavisi ve nazik masaj en azından yeniden el görünümüne kavuşmalarına yardım etmişti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Roger dudaklarını sıktı ama elini beceriksiz bir şekilde kara kaleme sardı. O elindeki ilk iki parmağı kırılmıştı; ateller acemice ‘V’ işaretine dönüşmüştü -ki ben bunun bu şartlar altında gayet yeterli olduğunu düşünüyordum.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Roger düşünceli bir şekilde kaşlarını çatıp yavaşça bir şey çiziktirmeye başladı. Jamie dikkatle onu izleyip, iki eliyle kaymasın diye kâğıdı tuttu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Kara kalem ikiye ayrılıp yere düştü. Jamie eğilip lekelenen kâğıda kaşlarını çatarak bakarken, ben de yerdeki kalemleri almaya gittim. Genişleyen bir ‘W’ ve ‘M’ çizmişti, sonra boşluk ve tuhaf bir ‘MAC’ vardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“William mı?” Onaylaması için Roger’a baktı. Roger’ın elmacıkkemikleri ter içindeydi ama kısa bir şekilde başını sallayarak onayladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“William Mac,” dedim Jamie’nin omzunun üzerinden bakarak. “İskoçyalı ya da en azından İskoç ismi, değil mi?” Bu olasılıkları bir hayli azaltmıyordu: MacLeod, MacPherson, MacDOnald, Mac... Quiston?</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Roger elini kaldırıp göğsüne vurdu. Yeniden vurdu ve bir şeyler geveledi. Sessiz sinema oyunlarını hatırladığım için ilk kez Jamie’den daha hızlı davrandım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“MacKenzie mi?” diye sordum ve karşılığında yeşil gözlerden gelen hızlı bir parıltı ve evet anlamındaki bir baş hareketiyle ödüllendirildim.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“MacKenzie. William MacKenzie.” Jamie kaşlarını çatmış, belli ki isim ve yüz hafızasında William MacKenzie’yi hatırlamaya çalışıyordu. Ama hatırlayamadı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bense Roger’ın yüzünü izliyordum. Hâlâ mosmordu ve çenesinin altındaki yaraya rağmen daha normal görünmeye başlıyordu. Yüz ifadesinde bir tuhaflık olduğunu düşündüm. Gözlerindeki fiziksel acıyı, çaresizliği ve Jamie’nin öğrenmek istediğini hemen söylemekteki beceriksizliğinden kaynaklanan hüsranını görebiliyordum. Ama orada başka bir şey daha vardı. Bu kesinlikle öfkeydi ama şaşkınlığa da benziyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“William MacKenzie diye birini tanıyor musun?” diye sordum, düşünürken parmaklarını hafifçe masaya vuran Jamie’ye.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet, dört beş tane tanıyorum,” diye cevapladı, kaşları hâlâ konsantrasyonla çatılmıştı. “İskoçya’da. Ama burada yok, hiçbiri- ”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">‘İskoçya’ sözcüğünü duyan Roger’ın eli aniden kalkınca Jamie durup, av köpeği gibi Roger’ın yüzüne odaklandı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“İskoçya,” dedi. “İskoçya’yayla ilgili bir durum mu var? Adam yeni bir göçmen mi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Roger kafasını şiddetle iki yana salladıktan sonra aniden durdu. Yüzünde acı dolu bir ifade vardı. Bir süre gözlerini sıkarak kapadı, sonra açıp hâlâ elimde tuttuğum kara kalem parçalarını işaret etti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Birkaç denemeden sonra sonunda Roger yorgun bir şekilde yastığına yattı, pijamasının boyun kısmı terden ve boğazından akan kan damlalarından ıslanmıştı. Çabalarının sonucu lekelenmişti ve dağınıktı ama ben sözcüğü net bir şekilde okuyabiliyordum.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Dougal,</span> <span class="char-style-override-4" xml:lang="tr-TR">yazıyordu. Jamie’nin meraklı bakışları sivrilip temkinli bir ifadeye dönüştü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Dougal,” diye dikkatle tekrarladı. Birçok Dougal tanıyordu; birkaçı Kuzey Carolina’da yaşıyordu. “Dougal Chisholm mü? Dougal O’Neill mi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Roger başını iki yana salladı, boğazındaki tüp nefesiyle cızırdadı. Elini kaldırıp atelli parmaklarıyla Jamie’yi işaret etti. Cevap olarak yalnızca boş bir bakış görünce yeniden kaleme sarılacaktı ama kalem kutunun üzerinden kayıp yere düştü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Karakalem yüzünden parmakları kömür tozuna bulanmıştı. Suratını buruşturarak yüzük parmağının ucunu kâğıda bastırdı, sırasıyla bütün parmaklarını kullanmasının sayesinde belirsiz ve hayaleti andıran, omurgamı elektrik çarpmış gibi hissettiren bir şey yazdı.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Geilie,</span> <span class="char-style-override-4" xml:lang="tr-TR">yazıyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie bir süre isme baktı. Sonra ürperdiğini gördüm, istavroz çıkardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“</span><span class="italik char-style-override-5" xml:lang="tr-TR">A Dhia,”</span> <span class="char-style-override-4" xml:lang="tr-TR">dedi usulca, bana baktı. İkimiz de farkındaydık; Roger bunu görüp yastığına geri yattı, tüpünden gürültülü bir şekilde nefes verdi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Dougal’ın Geillis Duncan’dan olan oğlu,” dedi Jamie, yüzüne yayılan şüpheyle Roger’a döndü. “Sanırım adı William’dı. Onu mu söylüyorsun? Emin misin?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Roger başını salladıktan sonra gözleri kapandı. Sonra yeniden açıldılar; atelli parmaklarından birini kaldırıp kendi gözünü işaret etti -derin ve açık yeşildi, yosun rengiydi. Yüzü, üzerinde yattığı çarşaf kadar beyazdı ve kömür lekeli parmakları titriyordu. Ağzı seğiriyordu; konuşmayı, açıklamayı çaresizce istiyordu ama diğer açıklamalar en azından bir süre beklemek zorundaydılar.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Eli düştü ve gözleri yeniden kapandı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">William Buccleigh MacKenzie’nin kimliğinin ortaya çıkışı, Jamie’nin acilen adamı bulma isteğini değiştirmedi ama onu bulur bulmaz öldürme isteğini dindirdi. Genel olarak küçük lütuflara minnettardım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Fikrine danışmak için odasından çağırılan Brianna, odama büzgülü bol gömleği içinde geldi, keskin bir şekilde terebentin ve keten tohumu yağı kokuyordu, tek kulak memesinde çini mavisi bir leke vardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet,” dedi, Jamie’nin ani soruları karşısında şaşkına dönerek. “Adını duymuştum. William Buccleigh MacKenzie. Bebekken başka bir bebekle değiştirilmiş.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ne?” Jamie’nin kaşları saçlarına doğru yükseldi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Roger’ın aile ağacını gördüğümde William Buccleigh MacKenzie’nin kim olduğunu anladım. Dougal çocuğu William ve Sarah MacKenzie’ye vermiş, hatırladınız mı? Onlar da iki ay önce kaybettikleri çocuklarının ismini ona vermişler.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Roger, William MacKenzie’yi ve karısını</span> <span class="italik char-style-override-5" xml:lang="tr-TR">Gloriana</span> <span class="char-style-override-4" xml:lang="tr-TR">gemisinde, İskoçya’dan Kuzey Carolina’ya giderken gördüğünden bahsetmişti,” dedi Bree. “Ama o sırada adamın kim olduğunu anlamamış ve onunla konuşma şansı olmamış. Ve işte o burada -yani William- ama neden Roger’ı öldürmeye çalıştı -ve neden bu şekilde?” Oda çok sıcak olmasına rağmen ürperdi. Yazın başlarıydı ve pencereler açıkken bile hava sıcak ve nemden ıslaktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Cadının çocuğu,” dedi Jamie kısaca, yeterli cevap buymuş gibi -belki de öyleydi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Benim de cadı olduğumu düşünmüşlerdi,” diye hatırlattım biraz keskin bir şekilde. Bunun sonucunda yan yan bakan mavi bir gözle ve kıvrılmış bir ağızla karşılaştım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Öyle düşündüler,” dedi. Boğazını temizleyip koluyla terleyen alnını sildi. “Evet, neyse. Bekleyip öğreneceğiz. İsmi bilmemizin yardımı dokunur. Duncan’a ve Farquard’a yollayacağım; haberi yaysınlar.” Derin bir öfke nefesi çekip bıraktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Onu bulduğumda ne yapmam gerek? Cadının oğlu olsun olmasın, kendi kanımdan; onu öldüremem. Dougal’dan sonra olmaz- ” Tam zamanında kendini durdurup öksürdü. “Yani, o Dougal’ın oğlu. Tanrı aşkına, o benim kuzenim.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Gerçekten ne demek istediğini biliyordum. Culloden’daki evin çatı katında, uzaktaki savaştan bir gün önce neler olduğunu dört kişi biliyordu. Bunlardan biri ölmüştü, diğeri ayaklanmanın hengâmesinde kaybolmuştu ve büyük ihtimalle ölmüştü. Dougal’ın kanının ve onu akıtan elin tek şahidi olarak ben kalmıştım. William Buccleigh MacKenzie ne suç işlediyse işlesin, Jamie babasının hatırına onu öldürmeyecekti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Onu öldürecek miydin? Kim olduğunu öğrenmeden önce yani?” Bree bu düşünce sonucu hayretler içinde kalmışa benzemiyordu. Ellerinde boya lekeli bir kumaş vardı ve kumaşı yavaşça büküyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie dönüp Bree’ye baktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Roger senin kocan, benim de evimin bir oğlu,” dedi çok ciddi bir edayla. “Elbette intikamını alacaktım.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Brianna bana bir bakış fırlattıktan sonra gözlerini çevirdi. Düşünceli görüntüsünde, içimi üşüten bir istek vardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“İyi,” dedi çok yumuşak bir sesle. “William Buccleigh MacKenzie’yi bulunca haberim olsun istiyorum.” Bezi katlayıp gömleğinin cebine koydu, işine geri döndü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Brianna, paletinin kenarındaki küçük zümrüt yeşili damlasını alıp, yarattığı büyük uçuk griye ekledi. Bir anlık tereddütten sonra rengi anlamak için paleti pencereden dışarıda, ışığın altında ileri geri salladı, sonra grinin içine çok hafif bir çini mavisi ekleyip mavi-griden yeşil-griye uzanan tonlar yarattı. Hepsi o kadar silikti ki eğitimsiz bir göz onları beyazdan ayırt edemezdi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Kısa ve kalın fırçalardan birini alıp küçük vuruşlarla gri tonları tuvalinin üzerindeki çenenin kıvrımına uyguladı. Fırınlanmış porselen gibi solgundu ama altında canlı bir gölge vardı -hem hassas hem kaba bir şeydi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Etrafındaki her şeyle bağlantısını kesip derin bir konsantrasyonla çiziyordu. Kendini sanatçının çift görme yeteneğine kaptırmış, tuvalin üzerindeki resmi hafızasındaki sabit resimle karşılaştırıyordu. Daha önceden hiç ölü görmemiş değildi. Babasının -Frank’in- cenazesinde tabutu açıktı ve kendi çağında da yaşlı aile dostlarının cenaze törenlerine katılmıştı. Ama ölüye makyaj yapan kişinin kullandığı renkler cırtlaktı ve bu renkler yeni ölmüş birinin renkleriyle karşılaştırıldığında nasıl da çiğdi. Bu çelişki onu hayrete düşürmüştü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Göz çukurunun derin kıvrımına zümrüt yeşili bir nokta eklemek için eline ince bir fırça alırken, bu tezadın nedeninin kan olduğunu düşündü. Kan ve kemik -ama ölüm ne kemiklerin kıvrımlarını, ne de gölgelerini değiştiriyordu. Ama kan, bu gölgeleri renklendiriyordu. Hayatta tenin altında hareket eden kanın mavileri, kırmızıları, pembeleri ve lavanta renkleri vardı; ölümde kan durur, toplanır ve kararırdı... çamur mavisi, eflatun, çivit mavisi, mor-kahverengi... ve yeni bir şey daha vardı: Sanatçı aklının kaba bir netlikle ‘ilk çürüme’ olarak sınıflandırdığı o hassas ve ölümcül yeşil.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Koridordan yabancı sesler gelince Bree ürkek bir şekilde yukarı baktı. Phoebe Sherston, yapılmakta olan tabloya bakmaları için ziyaretçiler getiriyordu. Normalde Brianna izlenmekten ya da yaptığı şey hakkında konuşmaktan rahatsız olmazdı ama bu ince bir işti ve sınırlı bir zamanı vardı; böyle kurnaz renklerle, ışığın aydınlık ama dağınık olduğu güneş batımından kısa bir süre öncesi dışında çalışamazdı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Sesler salona geçince Bree rahatlayıp daha kalın bir fırça aldı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Aklındaki görüntüyü yeniden toparladı; Alamance’ta, annesinin derme çatma sahra hastanesinin yakınlarındaki bir ağacın altına yatırdıkları ölü bir adamdı bu. Savaş yaralarıyla ve ölümle dehşete düşeceğini düşünmüştü ama onu şoka sokan bu durumun onu büyülemesi olmuştu. Korkunç şeyler görmüştü ama bu hastalarla empati kurabildiği, zayıf bedenin onur kırıcı hallerini ve berbatlığını fark ettiği, annesinin sıradan ameliyatlarına katılmak gibi değildi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Aceleye rağmen her ağacın yanından geçtiğinde, bir anlığına durmuştu. Cesedin üzerindeki battaniyeyi açıp adamın yüzüne bakmıştı; büyülenmesine kendi bile şaşırmıştı ama bunu durdurmak için çabalamamıştı -rengin ve gölgenin muhteşem değişimini, kasların gerilmesini ve vücudun hareket etmesini, derinin kemiğe yapışmasını, başlayan ölüm ve çöküş süreçlerini hafızasına kazımıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Ölen adamın ismini sormak aklına gelmemişti. Bu hissizlik miydi? Merak etmişti. Muhtemelen; o sırada bütün duyguları başka türlüydü ve hâlâ da öyleydi. Gözlerini kapayıp meçhul ölünün ruhunun dinlenmesi için hızlı bir dua okudu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Gözlerini açtığında ışığın azaldığını gördü. Paleti silip fırçalarını ve ellerini temizleyerek işinden sıyrılıp gönülsüz bir şekilde dış dünyaya yavaşça geri döndü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jem akşam yemeğini yemiş ve banyosunu yapmış olmalıydı ama meme emmeden ve uyuması için ayakta sallanmadan yatağa gitmeyi reddediyordu. Bunu düşününce Bree’nin göğüsleri hafifçe karıncalandı; göğüsleri dopdoluydu ve Jem katı yemeklerle beslenmeye başladığından beri acı verecek bir şekilde şiştikleri çok nadirdi. Bu yüzden annesinin etini artık o kadar oburca istemiyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jem’i emzirdikten sonra geç kalan akşam yemeğini yemek için mutfağa gitti. Diğerleriyle birlikte yememişti, çünkü akşam ışığını kullanmak istemişti. Terebentin ve keten tohumu yağının keskin kokularının yerini yemek kokusu aldıkça, midesi guruldamaya başlamıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Ve... sonra yukarı çıkıp Roger’ın yanına gidecekti. Bunu düşününce dudaklarını sıktı; kendini kastığını fark edince de ağzını rahat bırakıp nefes verdi. Dudakları motorlu bir tekne gibi gürültülü bir şekilde titredi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bu şanssız dakikada kapıdan Phoebe Sherston’ın şapkalı başı belirdi. Gözlerini kırpıştırdı, ama hiçbir şey görmemiş gibi yapacak kadar terbiyeliydi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ah, tatlım, işte buradasın! Bir dakika salona gelebilir misin? Bay ve Bayan Wilbur seninle tanışmak için can atıyorlar.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ah, peki, evet, elbette,” dedi Brianna elinden geldiğince nazik bir şekilde. Boya lekeli önlüğünü işaret etti. “Gidip üzerimi değiştireyim.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Belli ki Bree’nin sanat yeteneğini kostümüyle göstermek isteyen Bayan Sherston, elini sallayıp boş vermesini söyledi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Yok, yok, onu dert etme. Bu akşam çok sadeyiz. Kimse umursamaz.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Brianna isteksiz bir şekilde salona doğru yöneldi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Pekâlâ. O zaman yalnızca bir dakika; Jem’i yatağa yatırmam gerek.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bayan Sherston’ın pembe ağzı hafifçe aralandı; kölelerinin çocukla ilgilenmemesi için hiçbir neden göremiyordu -ama Brianna’nın bu konu hakkındaki fikirlerini daha önce duymuştu ve baskı yapmayacak kadar akıllıydı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Brianna’nın nazik ve ihtiyar bir çifti oynayan anne ve babası, Wilburlar ile birlikte salondaydı. Bree’yi görünce ölçülü bir şekilde sevinip, nazik bir şekilde portreyi görmek için ısrar ettiler. Hem tabloya hem de ressama olan derin hayranlıklarını ifade ettikten sonra, genel olarak öyle kibar davrandılar ki Bree rahatladığını hissetti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bree tam özürlerini sunacaktı ki Bay Wilbur sohbetin arasında oluşan bir boşluktan yararlanıp Brianna’ya gülümseyerek döndü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Şanslı oluşunuzu da tebrik etmeli, Bayan MacKenzie.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Öyle mi? Ah... teşekkür ederim,” dedi, neden tebrik edildiğinden emin olamadan. Bir ipucu bulmak için annesine baktı; Claire hafifçe suratını buruşturup öksüren Jamie’ye baktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Vali Tryon kocanıza taşralardan iki bin hektar arazi vermiş,” dedi. Sesi sakin, hatta donuktu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Öyle mi?” Bir anlık bir şaşkınlık yaşadı. “Ne -neden?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Birden herkesin arasında bir huzursuzluk oluştu. Herkes boğazını temizledi, Sherston ve Wilbur çiftleri birbirlerine baktılar.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Tazminat,” dedi annesi kısaca, Jamie’ye bir bakış fırlatarak.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Brianna anlamıştı; kimse Roger’ın yanlışlıkla asılmasından bahsetmeye gelince kabalaşmayacaktı ama bu hikâye Hillsborough sosyetesine yayılmaması için fazla sansasyoneldi. Birden Bayan Sherston’ın anne babasıyla Roger’ı davet etmesinin yalnızca nezaketten kaynaklanmadığını fark etti. Asılmış bir adamı eve davet ettikleri duyulunca, Hillsborough’nun dikkati sevindirici bir şekilde Sherstonlar’a çevrilecekti -alışılmadık bir portre çizimine sahip olmaktan bile daha iyiydi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Umarım kocanız çok daha iyidir tatlım?” diyerek sohbetteki boşluğu doldurdu Bayan Wilbur. “Yaralandığını duyunca çok üzüldük.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Yaralanma. Bu oldukça ihtiyatlı bir betimlemeydi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet, çok daha iyi, teşekkürler,” dedi babasına dönmeden önce nezaketi izin verdiğince kısa bir şekilde gülümseyerek.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Roger biliyor mu? Yani kendisine arazi verildiğini?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bree’ye baktı, sonra boğazını temizleyerek başını çevirdi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hayır. Belki de bunu kendiniz söylemek istersiniz.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">İlk cevabı minnettarlıktı; Roger’a söyleyecek bir şeyi olacaktı. Cevap veremeyen biriyle konuşmak tuhaf bir işti. Gün boyunca konuşacak konuları biriktirmişti; hikâyelere çevirebildiği küçük düşünceleri ya da olayları Roger’ı gördüğünce anlatacaktı. Hikâye stoku çok çabuk bitmişti ve Roger’ın yatağına oturup boş boş konuşmaya başlamıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">İkinci cevabı rahatsızlık hissinden kaynaklanmıştı. Neden babası aile meselelerini tamamen yabancı olan insanların arasında ifşa etmektense onunla başbaşa konuşmamıştı ki? Anne ve babasının bakıştıklarını görüp, annesinin de aynı soruyu sessizce babasına sorduğunu fark etti. Babası da önce Bay Wilbur’a, sonra Bayan Sherston’a bakarak soruyu cevapladıktan sonra kestane rengi kirpiklerini kapatıp bakışlarını saklamıştı.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Dedikodu dallanıp budaklanmasına izin vermektense,</span> <span class="char-style-override-4" xml:lang="tr-TR">diyordu Jamie’nin ifadesi,</span> <span class="italik char-style-override-5" xml:lang="tr-TR">ünlü bir tanığın önünde doğruyu söylemek en iyisidir.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Kendi ünü pek umrunda değildi -‘kötü şöhret’ etrafını sarmaya başlamamıştı- ama sosyal gerçekleri, skandallarla babasının zarar görebileceğini anlayacak kadar çözmüştü. Eğer yanlış bir haber yayılırsa, mesela Roger’ın gerçekten Düzenleyicilerin liderlerinden biri olduğu gibi, o zaman Jamie’nin sadakatinden şüphe edilirdi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Son birkaç haftadır Sherstonlar’ın salonundaki konuşmalardan, Koloni’nin geniş bir örümcek ağı olduğunu anlamaya başlamıştı. Birkaç büyük örümceğin -ve birçok küçük örümceğin-, ağa takılan bir sineğin çıkardığı belirsiz keder vızıltısını dinleyerek, ağı sürekli kontrol altında tuttuğu sayısız ticaret ağı vardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Daha küçük olanlar ağın kenarlarından, daha büyük olanların -çünkü örümcekler yamyamdılar- hareketlerini gözetleyerek temkinli bir şekilde kayarlardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Babasının durumu önemliydi -ama dedikoduların ve şüphelerin zarar verici etkilerine karşı koyacak kadar güvenli değildi. O ve Roger, bu konuyu daha önce gizli gizli, üzerinde kafa yorarak konuşmuşlardı; çatlaklar çoktan oradaydı, neyin yaklaştığını bilen biri için oldukça açıktı; gerilim derin bir çatlağa neden olacaktı -İngiltere’deki kolonileri bölmeye yetecek kadar derin bir çatlak.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Bu gece dehşet vericisin,</span> <span class="char-style-override-4" xml:lang="tr-TR">diye düşündü kendi kendine. Zihninin betimleme seçimi onu tuhaf bir şekilde eğlendirmişti. Oysa ölümü çizmenin yeterli olduğunu düşünüyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Ne Wilburlar, ne de Sherstonlar onun ruh halini fark etmişe benziyorlardı; annesi fark etmişti ve uzun uzun, düşünceli gözlerle kızına bakmış ama hiçbir şey söylememişti. Bree biraz şakalaştıktan sonra insanlardan müsaade istedi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jemmy’nin onu beklemekten yorulduğunu ve yanaklarında gözyaşı lekeleriyle uykuya daldığını fark edince ruh hali hiç iyiye gitmedi. Karyolasının önünde diz çöktü, tek elini hafifçe sırtına koyup yakınlığını hissederek uyanmasını diledi. Jem’in küçük sırtı huzurun sıcak ahengiyle inip kalktı ama kımıldamadı. Boynunun kırışıklarındaki ter damlaları ıslak ıslak parlıyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Sıcak hava yukarı doğru yükselmişti ve evin ikinci katı akşamleyin her zamanki gibi boğucuydu. Tehlikeli gece havası içeri girip bebeğe zarar vermesin diye pencere, tabii ki, sıkı sıkı kapanmıştı. Bayan Sherston’ın çocuğu yoktu fakat hangi önlemlerin alınması gerektiğini biliyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Brianna dağlardayken pencereyi açmaya tereddüt etmezdi. Ama Hillsborough gibi kıyıdan gelen yabancılarla ve durgun at yalakları ve küflü pınarlarla dolu kalabalık bir kasabada...</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Sıtma taşıyan sivrisineklerin göreceli tehlikesiyle boğulma tehlikesini karşılaştırdığında, Brianna sonunda oğlunun üzerindeki hafif battaniyeyi kaldırmaya karar verdi. Bebeğin giysisini nazikçe çıkardı ve çocuk çarşafın üzerinde yalnızca beziyle kaldı. Yumuşak teni loş ışıkta ıslak ve pembe görünüyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">İç çekerek mumu söndürdü, uyanırsa duymak için kapıyı aralık bırakıp çıktı. Hava neredeyse kararmıştı; alt katın tırabzanlarından ışık geliyordu ama üst katın koridoru derin gölgeler içindeydi. Bayan Sherston’ın altın yaldızlı masaları ve Bay Sherston’ın atalarının portreleri karanlığın içinde hayaleti andırıyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Roger’ın odasında ışık vardı; kapı kapalıydı ama yumuşak bir mum ışığı, altındaki cilalı tahtalara yayılmış, mavi koridor halısının kenarına vurmuştu. Dokunmaya olan açlığı, yemeye olan açlığından daha büyüktü. Kapıya doğru ilerledi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bir köle köşede başını sallıyordu, elleri kucağına düşen örgüsündeydi. Kapı açıldığında şaşkın gözlerle kafasını çevirip suçlu gibi Brianna’ya bakarak gözlerini kırpıştırdı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bree önce yatağa baktı ama sorun yoktu; Roger’ın nefesinin hırıltılarını duyabiliyordu. Kaşlarını çatarak kadına baktı, küçük bir el hareketiyle kadının odadan çıkmasını işaret etti.. Kadın beceriksizce yarısı bitmiş çorabını toplayıp Brianna’yla göz göze gelmeden odadan çıktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Roger sırt üstü yatıyordu, gözleri kapalıydı, vücudunun keskin açılarının üzerine özenle bir örtü örtülmüştü.</span> <span class="italik char-style-override-5" xml:lang="tr-TR">Çok zayıf,</span> <span class="char-style-override-4" xml:lang="tr-TR">diye düşündü,</span> <span class="italik char-style-override-5" xml:lang="tr-TR">nasıl bu kadar çabuk zayıfladı?</span> <span class="char-style-override-4" xml:lang="tr-TR">Roger birkaç kaşık çorbadan ve Claire’in penisilinli suyundan daha fazlasını yutamıyordu ama iki üç gün kemiklerini bu kadar ortaya çıkarmaya kesinlikle yetmezdi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Sonra Roger’ın savaş stresinden çok zayıfladığını hatırladı -annesiyle babası da normalinden daha zayıftılar. Roger’ın kemiklerinin belirginliği yüzünün korkunç şişkinliğiyle gizlenmişti; artık şişlik indiği için elmacıkkemikleri çıkık ve cılızdı, çenesinin sert çizgisi daha görünürdü ve yırtık boğazının etrafına sarılan beyaz keten bandajın üzerinden sert görünüyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Roger’ın boğazına bakıp, kaybolan morlukların rengini incelediğini fark etti. İyileşen bir morluğun sarı-yeşil rengi yeni ölen birinin hassas gri-yeşil renginden farklıydı; onun kadar hasta duruyordu, ama hayatın bir rengiydi de. Odadaki pencerenin kapalı olduğunu fark edip derin bir nefes aldı. Sırtından ter akıyor, kalçalarına doğru nahoş bir şekilde damlıyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Kanatlı pencerenin sesi Roger’ı uyandırdı -yastıktaki kafasını çevirip Bree’yi gördüğünde hafifçe gülümsedi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Nasılsın?” dedi Bree aceleci bir sesle. Sanki kilisede gibiydi. Kendi kendine konuşurken, sesinin çok yüksek çıktığını düşündü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Roger tek omzunu hafifçe silkti, ağzıyla sessizce ‘iyi’ dedi. Solgun ve ıslak görünüyordu, şakaklarındaki koyu renk saçları terden sırılsıklam olmuştu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Çok sıcak, değil mi?” Sıcak havanın girdiği pencereyi işaret etti. Roger başını salladı, bandajlı eliyle gömleğinin yakasına dokundu. Brianna demek istediğini anlayıp yakasını çözdü, önünü açabildiği kadar açıp göğsünü rüzgâra bıraktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Roger’ın göğüs uçları küçük ve düzgündü, koyu kıvırcık kıllarının altındaki haleler pembemsi bir kahverengiydi. Bu görüntü Bree’ye kendi süt dolu göğüslerini hatırlattı. Birden Roger’ın kafasını kaldırıp, gömleğini açarak ağzını göğüslerine dayamak istedi. Roger’ın bunu River Run’daki söğüt ağaçlarının altında yaptığını dün gibi hatırlıyordu. İçi ısınmıştı, göğüslerinden rahmine kadar karıncalanmıştı. Yanaklarına kan hücum etti, yatağın yanındaki sehpada ne yemek olduğuna baktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Üstü kapalı bir kâsede soğuk et suyu çorbası -penisilinli- vardı, yanında da balla tatlandırılmış bir çay demliği duruyordu. Kaşığı aldı, kaşını şüpheyle kaldırdı, elini masaya koydu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Roger hafifçe yüzünü buruşturdu ama çorbayı görünce başını salladı. Brianna kâseyi alıp Roger’ın yanındaki tabureye oturdu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Aç bakalım ahırın kapısını,” dedi neşeyle, sanki Roger Jem’miş gibi kaşığı döndüre döndüre ağzına doğru yaklaştırdı. “Atçık geliyooooooooooor!” Roger gözlerini bitkin bir şekilde devirdi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ben küçükken,” dedi Bree, Roger’ın somurtmasına aldırış etmeden, “annemle babam ‘şilep geliyor, köprüyü aç!’ ‘garajı aç, araba geliyor!’ gibi şeyler söylerlerdi ama bunları Jem’e söyleyemem. Senin annen araba ve uçak yapar mıydı?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Dudakları seğirdi ama sonunda gönülsüzce gülümsedi. Başını iki yana sallayıp tek elini kaldırdı, tavanı işaret etti. Brianna yukarı baktığında koyu bir gölge gördü -daha yakından bakarak bunun gündüz bahçeden giren, şimdi karanlıkta uykusu gelmiş bir arı olduğunu gördü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Öyle mi? Peki, balarısı geliyor,” dedi daha yumuşak bir sesle. Kaşığı Roger’ın ağzına soktu. “Vızzz, vızzz, vızzz.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bu oyun havası girişimini daha fazla devam ettiremedi ama atmosfer biraz olsun rahatlamıştı. Yeni bir sözcük söyleyen Jem’den bahsetti ama sözcüğün ne olduğunu henüz kimse anlamamıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Belki ‘kedi’ anlamına geliyor diye düşündüm ama kediyi ‘miyav miyav’ diye çağırıyor.” Alnındaki ter damlasını elinin tersiyle silip kaşığı yeniden kâseye daldırdı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bayan Sherston, Jem’in artık yürümesi gerektiğini söylüyor,” dedi gözlerini Roger’ın ağzına dikerek. “Kız kardeşinin çocuklarının ikisi de bir yaşındayken kendiliğinden yürümeye başlamışlar! Anneme sordum, sorun olmadığını söyledi. Çocukların hazır olduklarında yürüdüklerini, bunun da on aylıkla on sekiz aylık arasında olduğunu ama genelde on beş aylıkken yürüdüklerini söylüyor.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Kaşığı ayarlamak için Roger’ın ağzını izlemesi gerekiyordu fakat Roger’ın da onu izlediğinin farkındaydı. Gözlerinin içine bakmak istiyordu ama yarı yolda o koyu yeşil derinliklerde göreceklerinden korkuyordu; tanıdığı Roger mı olacaktı, yoksa sessiz yabancı -asılan adam mı?</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ah, neredeyse unutuyordum.” Unutmamıştı ancak haberleri hemen yumurtlamak da istememişti. “Babam bu öğleden sonra Vali ile konuştu. Vali sana bir arazi veriyor. İki bin hektar.” Bunu söylerken bile saçmalığı sezmişti. Neredeyse mahvolan bir hayatın karşılığında iki bin hektar bakir doğa.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Kaşlarını çatarak şaşırmış gibi Bree’ye baktıktan sonra başını iki yana sallayıp yeniden gözlerini kapayarak yastığa döndü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Sessizce durup Roger’ı izledi ama o gözlerini açmadı. Çatık kaşlarında derin kırışıklıklar vardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Ona dokunma ve sessizlik engelini yıkma ihtiyacıyla hareket edip elmacıkkemiğindeki morluğa dokundu. Parmakları tenine neredeyse hiç dokunmadan gezindi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Morluğun tuhaf bir şekilde solmuş kenarları, teninin altında patlayan kılcal damarlarına oturan kanı görebiliyordu. Sararmaya başlıyordu; annesi ona vücuttaki lökositlerin yaraya hücum ettiklerini, orada yaralı hücreleri parçaladıklarını ve kanı tutumlu bir şekilde geri dönüştürdüklerini söylemişti; değişen renkler bu hücresel işlemin sonucuydu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Roger gözlerini açıp Bree’ye baktı, yüzündeki ifade cansızdı. Bree endişeli göründüğünün farkındaydı, gülümsemeye çalıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ölü görünmüyorsun,” dedi. Bu Roger’ın cansız ifadesini sildi; kaşlarını kaldırdı ve gözleri neşeyle parladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Roger- ” Sözcükleri tamamlayamayıp düşünmeden yaklaştı. Roger hafifçe toparlandı, içgüdüsel olarak boğazındaki kırılgan tüpü korumak için kamburlaştı ama Bree kollarını omuzlarına dikkatle doladı. Teninin özünü hissetmeye çok ihtiyacı vardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Seni seviyorum,” diye fısıldadı Brianna. Roger’ın kol kasını sıktı ve onu buna inandırmaya çalıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Öptü. Roger’ın dudakları sıcak ve kuruydu, tanıdıktı -ve Bree bir anda şaşkına döndü. Yanağına hiç hava değmemişti, Roger’ın burnundan ya da ağzından sıcak bir nefes çıkmamıştı. Ciğerlerinin gizli derinliklerinden çıkan nemli hava, mağaradan çıkan gaz gibi, kehribar tüpten soğuk bir şekilde çıkıp Bree’nin boynuna dokundu. Bree’nin kollarındaki tüyler diken diken olmuştu. Yüzünde geçirdiği şoka ve tiksintiye dair en ufak bir iz olmamasını umarak geri çekildi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Roger’ın gözleri sımsıkı kapalıydı. Çenesindeki kas gerildi; Bree oradaki gölgenin kıpırdadığını gördü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Sen... dinlen,” dedi, çatlak bir sesle. “Ben… ben sabah geleceğim.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Koridordaki mumun yandığını ya da bekleyen kölenin gölgelerin arasından odaya geri girdiğini neredeyse görmeden merdivenlerden aşağıya indi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Açlığı yeniden belirmişti ama aşağı inmesinin nedeni yemek aramak değildi. İlk önce kullanılmamış sütle ilgili bir şey yapması gerekiyordu. Boğucu gölgelerin arasında belli belirsiz bir hareketlenme hissederek anne ve babasının odasına doğru döndü. Sıcağa ve bunaltıcı havaya rağmen parmakları sanki terebentin hâlâ buharlaşarak teninden çıkıyormuş gibi soğuktu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Dün gece rüyamda arkadaşım Deborah’yı gördüm. Öğrenci Birliği’ndeyken Tarot kartlarıyla para kazanırdı; benim için de bedavaya fal bakmayı önermişti ama ben hiç kabul etmedim.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Rahibe Marie Romaine, Katolikler’in yapmaması gereken beşinci şeyin ruh çağırma tahtasına, Tarot kartlarına ve kristal kürelere dokunmak olduğunu söylemişti. Çünkü bu tür şeyler Ş-E-Y-T-A-N’ı çağırırmış -bu sözcüğü hep böyle kullanır, tam olarak söylemezdi.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Bu konuya şeytanın nasıl dahil olduğunu bilmiyorum ama bir şekilde Deb’in bana fal bakmasına razı olamıyordum. Ama dün gece rüyamdaydı.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Diğer insanlara fal bakarken onu hep izlerdim; Tarot kartları beni çok etkilerdi -belki de sırf yasak oldukları için. Ama isimler öyle havalıydı ki -Büyük Arkana, Küçük Arkana; Para Şövalyesi, Kupa Serisi, Asa Kraliçesi, Kılıç Kralı. İmparator, Büyücü. Ve Asılan Adam.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Deb kartların tam ortasında bana fal bakıyordu.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">“İki ağacın arasındaki bir direkte ayağından asılı bir adam var. Sırtında kafasıyla birlikte toplanmış duran kolları ucu aşağı bakan bir üçgen oluşturuyor; bacakları haç şeklini almış. Asılan adam ayağı hâlâ direğe bağlı olduğu için toprağa da hâlâ bağlı.”</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Kartın üzerindeki, gökyüzüyle yeryüzü arasında sonsuza dek kalakalmış adamı gördüm. O kart gözüme hep tuhaf görünmüştü -adam tepetaklak ve gözleri bağlı olmasına rağmen hiç endişeli görünmüyordu.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Deb kartları toplayıp yeniden dağıttı ve o kart her defasında yeniden ortaya çıktı.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">“Asılan Adam teslimiyetin ve fedakârlığın gerekli sürecini temsil eder,” dedi. “Bu kartın derin bir anlamı vardır,” dedi, bana bakıp parmağını karta vurdu. “Ama anlamın çoğu örtülüdür; anlamını kendin için sen anlamalısın. Teslimiyet kişiliğin dönüşümüne götürür ama kişinin kendi yenilenmesini tamamlaması gerekir.”</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Kişiliğin dönüşümü. Benim de korktuğum buydu. Roger’ın kişiliğini olduğu gibi seviyordum!</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Pekâlâ... kahretsin. Ş-E-Y-T-A-N’ın bununla ne alakası olduğunu tam olarak bilmiyorum fakat uzak geleceğe bakmaya çalışmanın hata olduğundan eminim. En azından şu anda.</span></p>

    <p class="Normal para-style-override-8" xml:lang="zh-CN"><span class="italik char-style-override-13" xml:lang="tr-TR"> </span></p>
  </div>
</body>
</html>