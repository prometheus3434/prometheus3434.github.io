<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
<head>
  <title>atesincagrisi2-37</title>
  <link href="../Styles/atesincagrisi2.css" rel="stylesheet" type="text/css"/>
</head>

<body id="atesincagrisi2" xml:lang="tr-TR">
  <div>
    <p class="basliklar" id="toc_marker-34"><span class="bold">77 LONDRA’DAN GELEN PAKET</span></p>

    <p class="Normal" xml:lang="zh-CN"><span class="bold char-style-override-8"> </span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Paket Ağustos ayında, Tepe’ye giden yokuşu ve dolambaçlı yolları çıkabilecek kadar atılgan birkaç gezginden biri olan Jethro Wainwright tarafından elimize ulaştırıldı. Tırmanmaktan ve eşeğin sırtındaki yükü boşaltmaktan yüzü kızaran, hırıltılarla soluyan Bay Wainwright, beni başıyla selamlayarak paketi uzattıktan sonra, benim davetimle eşeğini otlaması için avluda bırakarak minnettar bir şekilde mutfağa doğru seğirtti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Küçük bir kutuydu. İnce bir muşambayla dikkatli bir şekilde kapatılmış, üstüne bir de kalın bir sicimle bağlanmıştı. Ağırdı. Salladım ama çıkan ses, içindeki her ne ise sanki pamuklara sarmalanmış gibi yumuşaktı. Üzerindeki etikette yalnızca,</span> <span class="italik char-style-override-5" xml:lang="tr-TR">Bay James Fraser’a, Fraser Tepesi, Carolina</span><span class="char-style-override-4" xml:lang="tr-TR">, yazıyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Sence ne bu?” diye sordum eşeğe. Cevabını tahmin ettiğim bir soruydu ama sevimli bir yaratık olan eşek, başını yemeğinden kaldırıp cevap olarak anırdı. Ağzının kenarlarından otlar sarkıyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bu ses Clarence’ın ve atların ilgisini çekmişti. Saniyeler içinde Jamie ve Roger ahır tarafından belirdiler Brianna pınarın üzerindeki soğutma kulübesinin orada çıktı, Bay Bug cesedin üzerinden yükselen bir akbaba gibi gübre yığınının arkasından geldi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Teşekkürler,” dedim bana kulağını titretip otlarına geri dönen eşeğe.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“O ne?” Brianna, paketi benden alan Jamie’nin omzunun üzerinden parmak uçlarına kalkarak baktı. “Lallybroch’tan gelmemiş, değil mi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hayır, ne Ian’dan... ne de kız kardeşimden,” diye cevapladı Jamie azıcık bir tereddütle. Yine de emin olmak için iki kez baktığı gözümden kaçmamıştı. “Uzun bir yoldan gelmiş, gemiyle mi gelmiş?” Sorgulayan gözlerle kutuyu burnumun altına doğru uzattı. Koklayıp başımı salladım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet; zift kokusu var. Üzerinde belge yok ama, değil mi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Paketi alaşağı ettikten sonra kafasını iki yana salladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Mührü varmış ama kaybolmuş.” İpe yapışmış grimsi kırıntılar vardı ama gönderenin kimliğine dair bir ipucu verecek olan mührün üzerinden, yolculuğun ve Bay Wainwright’ın paket dağıtım hızı sayesinde çok zaman geçmişti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hmm.” Bay Bug başını sallayıp kıstığı gözleriyle şüpheci bir şekilde pakete baktı. “Kazma değil.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hayır, kazma kafası değil bu,” dedi Jamie, küçük kutuyu yukarı kaldırarak. “Bırak kâğıt destesini, kitap bile değil. Ismarlamış olabileceğim başka bir şey aklıma gelmiyor. Sence tohum olabilir mi Sassenach? Bay Stanhope sana arkadaşının bahçesinden biraz tohum yollayacağına söz vermemiş miydi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ah, olabilir!” Bu heyecan verici bir ihtimaldi; Bay Stanhope’ın arkadaşı Bay Crossley’nin kocaman bir süs bahçesi, bu bahçenin içinde de bir sürü egzotik ve ithal bitki vardı. Stanhope, Crossley’nin değiş tokuşa açık olup olmadığını görmeyi teklif etmişti; kendi koleksiyonundaki en nadir Avrupa ve Asya otlarının tohumlarına ve dallarına karşı Stanhope’un ‘dağ sığınağı’ olarak tanımladığı çiçek soğanları ve tohumlar.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Roger ve Brianna birbirlerine baktılar. Tohumlar kâğıt ya da kitap fikri kadar büyüleyici olmayan bir ihtimaldi. Yine de bir mektup ya da paket yeteri kadar ilginç olduğu için kimse, paketin içinde ne olduğuna dair fikir yürüterek eğlenmemiz bitene kadar açmamıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Herkes paketi tartıp, koklamış ve içinde ne olabileceğine dair fikir yürütmüştü, böylece akşam yemeği saatine kadar paket açılmamıştı. Sonunda Jamie boş tabağını kenara itip büyük bir törenle paketi aldı, bir kez daha salladı ve sonra bana verdi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bu düğümü ancak bir cerrahın elleri çözebilir Sassenach,” dedi gülümseyerek. Öyleydi; bunu her kim bağladıysa denizci değildi ama eksiksiz bir iş çıkarmıştı. Açmam dakikalar sürdü ama sonunda düğümü çözmeyi başardım ve bir daha kullanmak amacıyla kalın ipi yuvarlayıp kaldırdım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie dikişi kamasının ucuyla dikkatlice kesip şaşkınlık içinde küçük tahta bir kutu çıkardı. Şekil olarak sade ama nazikti. Koyu renk bir cilalı ahşaptan yapılmıştı. Menteşeleri pirinçtendi ve kapağın içine küçük pirinç bir levha konmuştu.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Messrs Atölyesi’nden. Halliburton ve Halliburton, 14 Portman Meydanı, Londra.</span> <span class="char-style-override-4" xml:lang="tr-TR">Brianna masaya yaslanmış boynunu uzatarak sesli okudu. “Norman ve Greene de kim?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“En ufak bir fikrim yok,” diye cevapladı Jamie. Tek parmağıyla kilidi kaldırıp nazikçe kapağı arkaya yasladı. Kutunun içinde koyu kırmızı kadifeden küçük bir kese vardı. Keseyi çekip ipini açtı, yavaş yavaş bir şey çekip çıkardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Birkaç santimetre uzunluğunda düz bir altın diskti bu. Gözlerimi şaşkınlıkla açtığımda diskin etrafının tıpkı bir tabak kenarı gibi hafifçe çıkıntılı olduğunu gördüm. Üzerinde küçük simgeler vardı. Diskin merkezi kısmında gümüş renkli metalden yapılmış tuhaf bir delikli süsleme vardı. Bu süsleme küçük bir açık kadrandan oluşuyordu. Kadran saat kadranına benziyordu ama bunda dış kenarı merkezle birleştiren üç kol vardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Küçük gümüş çember baskılı bir sır vardı ve lir şeklindeki bir şeye bağlıydı. Lir, gümüş bir yılanbalığının uzun karnında duruyordu ve balık altın diskin iç kenarının etrafında dolanmıştı. Tüm bunların dışında, uçları kalın bir pusula iğnesiyle iç içe geçmiş altın bir çubuk vardı. Bu çubuk diskin merkezinden geçen ve çubuğun dönmesini sağlayan bir iğneye iliştirilmişti. Çubuğun merkezinde ‘James Fraser’ yazısı kazınmıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Tanrı aşkına, bu da nesi?” Bayan Bug şaşkınlığını üzerinden atmıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bu bir gökyüzü usturlabı,” diye cevapladı Jamie, şaşkınlığını üzerinden atıp neredeyse sakin bir sesle.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ah,</span> <span class="italik char-style-override-5" xml:lang="tr-TR">tabii ya,</span><span class="char-style-override-4" xml:lang="tr-TR">” diye mırıldandım. “Elbette!”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Usturlabı elinde çevirip iç içe geçmiş dairelerle hareketlenmiş yüzeyi gösterdi. Üzerinde bir sürü küçük işaret ve simge vardı. Bu dairesel şeyin bir tarafında pusula iğnesine benzeyen bir şey vardı ama şekli üçgendi ve uçları yukarı doğru kıvrılıyor, düzleşiyor ve çentikler beliriyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bree parmağını uzatıp parlak yüzeye saygılı bir şekilde dokundu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Tanrım,” dedi. “Bu gerçekten</span> <span class="italik char-style-override-5" xml:lang="tr-TR">altın</span> <span class="char-style-override-4" xml:lang="tr-TR">mı?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet.” Jamie nesneyi Bree’nin açtığı avucuna koydu. “Nedenini bilmek istiyorum.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Neden altın mı göndermişler, neden usturlap mı göndermişler?” diye sordum.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Neden altın,” diye cevapladı kaşlarını çatarak nesneye bakarak. “Bir süredir böyle bir şey istiyordum ve Albany ile Charleston arasında hiçbir yerde bulamamıştım. Lord John Grey bana Londra’dan bir tane yollayacağına söz vermişti. Sanırım bu o. Ama Tanrı aşkına, neden...”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Herkesin dikkati hâlâ usturlabın kendisindeydi ama Jamie bakışlarını kutuya çevirdi. Kutunun altında buruşturulup mavi bir balmumuyla mühürlenmiş bir not vardı. Ancak bu işaretler Lord John’ın gülümseyen yarım ayı ve yıldızları değil, ağzında bir halkayla balık gösteren bilinmedik bir armaydı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie kaşlarını çatarak baktıktan sonra mührü kırıp notu açtı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Bay James Fraser,</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Fraser Tepesi</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Kuzey Carolina Kraliyet Kolonisi</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Sayın beyefendi,</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Bu paketi size babam Lord John Grey’in saygılarıyla birlikte yolluyorum. Londra’ya gittiğim sırada bana bulabileceğim en güzel usturlabı almamı söyledi ve ben de sizle olan dostluğuna ne kadar önem verdiğini bildiğim için elimden geleni yapmaya çalıştım. Umarım hoşunuza gider.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Sadık kulunuz,</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">William Ransome, Lord Ellesmere,</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Yüzbaşı, Dokuzuncu Birlik</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“William Ransome mı?” Brianna, Jamie’nin omzundan bakarak mektubu okumak için ayağa kalkmıştı. Kaşlarını çatarak bana baktı. “Babasının Lord John olduğunu söylüyor ama Lord John’un oğlu daha küçük değil mi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“On beş yaşında.” Jamie’nin sesinde tuhaf bir ton vardı. Roger’ın bakışlarını aniden ellerinde tuttuğu usturlaptan kaldırdığını gördüm. Yeşil gözleri bir şeye dalmıştı. Son zamanlarda edindiği, sanki kimsenin duymadığı bir şey dinliyormuş gibi bakan tuhaf bakışlarını bana çevirdi. Gözlerimi kaçırdım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“... Grey değil,” diyordu Brianna.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hayır.” Jamie hâlâ elinde tuttuğu mektuba bakıyordu ve sesi biraz dalgın gibiydi. Sanki aklından geçenleri unutmak istercesine kafasını iki yana sallayıp, elindeki mektuba yeniden odaklandı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hayır,” diye tekrarladı daha sert bir sesle. Mektubu bıraktı. “Çocuk John’ın üvey oğlu. Babası Ellesmere Kont’u; çocuk bu unvanın dokuzuncusu. Ransome, Ellesmere’in soyadı.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Gözlerimi ısrarla masadan ve boş kutudan ayırmadım. Saydam yüzümden bir şeyler okuyabilecekleri -tabii okunacak bir şey varsa- korkusuyla kafamı kaldıramıyordum.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Aslında William Ransome’ın babası sekizince Ellesmere Kont’u değildi. Babası James Fraser’dı ve ben masanın altından bacağıma değen Jamie’nin bacağındaki gerginliği hissedebiliyordum. Yüzüne hafif bir öfke yerleşmişti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Belli ki çocuk ücret almış,” dedi mektubu düzgünce katlayıp kutusuna geri koyarken. “Bu yüzden Londra’ya gitmiş ve John’ın talimatlarına göre usturlabı almış. Ama bence onun gibi bir çocuk için ‘en güzel’ sözcüğü mutlaka altın kaplı demek oluyor!”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Elini uzattı, cilalı altın yüzeydeki yansımasını hayranlıkla izleyen Bay Wainwright gönülsüz bir şekilde usturlabı bıraktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie eleştirel gözlerle usturlabı inceledi, işaret parmağıyla gümüş yılanbalığını döndürdü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet, peki,” dedi isteksizce. “İşçiliği çok iyi.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Güzel.” Bay Bug başıyla Jamie’nin söylediğini onaylayıp karısının getirdiği sıcak atıştırmalıklardan bir tane aldı. “Ölçüm için mi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet, doğru.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ölçüm mü?” Brianna iki küçük patates köftesi alıp Roger’ın yanına oturduktan sonra ona da bir tane verdi. “Ölçüm yapmak için mi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Diğer şeylerin arasında.” Jamie usturlabı çevirip nazikçe yassı çubuğu itti. “Bu parça geçiş olarak kullanılıyor. Bunun ne olduğunu biliyor musun?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Brianna meraklı gözlerle bakarak başını salladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Tabii. Çeşitli ölçüm yollarını biliyorum ama bizim genelde kullandığımız...”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Roger’ın yutkunurkenki yüz ifadesini gördüm. Patatesin sertliği boğazına takılmıştı. Elimi su sürahisine doğru kaldırdım ama gözlerime bakıp belli belirsiz bir şekilde başını iki yana salladı. Yeniden yutkundu. Bu kez daha kolay olmuştu. Öksürdü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ölçüm yapabildiğini söylediğini hatırlıyorum.” Jamie onaylayan gözlerle kızına baktı. “Gerçi aklımda daha az gösterişli bir şey vardı. Kalaylı olsaydı daha çok işe yarardı. Yine de madem para ödemem gerekmiyor...”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bir bakayım.” Brianna elini uzatıp usturlabı aldı, kaşlarını çatarak iç kadranı hareket ettirdi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Usturlabın nasıl kullanıldığını biliyor musun?” diye sordum şüpheyle.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Biliyorum,” dedi Jamie ukala bir edayla. “Fransa’dayken öğretmişlerdi.” Ayağa kalkıp çenesini kapıya doğru çevirdi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Dışarı çıkar kızım. Sana saati nasıl okuyacağını göstereceğim.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“... Evet, tam orası.” Jamie Bree’nin omzuna yaslanıp dış kadrandaki bir noktayı işaret etti. Bree iç kadranı dikkatle hareket ettirip güneşe baktı, iğneyi birkaç santimetre döndürdü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Beş otuz!” diye bağırdı. Sevinçten kızarmıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Beş otuz beş,” diye düzeltti Jamie içtenlikle gülümseyerek. “Görüyor musun?” Kenardaki küçük simgelerden birini gösterdi. Simge o uzaklıktan sinek pisliği lekesine benziyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Beş otuz beş,” dedi Bayan Bug korkuyla. “Bir düşünsene Arch! Saati tam kesin olarak bildiğimde...”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Edinburgh’daydık,” dedi kocası başını sallayarak.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet, doğru! Kuzenim Jane’in duvarda boylu boyunca uzanan bir duvar saati vardı. Çok güzel bir şeydi, kilise çanı gibi çalardı ve üzerinde pirinç rakamlar ve uçan melekler vardı.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Sherstonlar’ın evinden ayrıldığımdan beri saatin kaç olduğunu ilk o saat sayesinde öğrendim.” Bree hem Bayan Bug’ın coşkusunu, hem de ellerindeki nesneyi görmezden geliyordu. Roger’ın gözlerine bakıp gülümsediğini gördüm. Bir süre sonra Roger da çarpık bir şekilde gülümsedi. Saatin farkında olmasından beri ne kadar zaman geçmişti?</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Herkes batan güneşe gözlerini kısarak bakıyor, sivrisinek bulutunu savuşturup saatin kaç olduğunu en son ne zaman bildikleri hakkında konuşuyorlardı. Ne kadar tuhaf diye düşündüm, eğlenerek. Zamanı ölçmekle uğraşmak neden? Şimdi aynı şeyi ben de yapıyordum.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Benim için son kez ne zamandı, onu düşünmeye çalıştım. Jocasta’nın düğününde miydi? Hayır, savaştan hemen önce Alamance yakınlarındaki alandaydı. Albay Ashe’in cep saati vardı ve -hatırlayınca durdum. Hayır. Savaştan sonraydı. Ve muhtemelen o zaman Roger’ın da saati son öğrendiği zamandı -tabii eğer o sırada ordunun cerrahlarından birinin saatin dört olduğunu ve Roger’ın saat beşi görecek kadar yaşamayacağını düşündüğünü söylediğini duyacak kadar bilinçliyse.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bununla başka ne yapabilirsin baba?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bree usturlabı yeniden çok dikkatlice Jamie’ye verdi. Jamie usturlabı alıp gömleğinin ucuyla üzerindeki parmak izlerini silmeye başladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ah, birçok şey. Karada ya da denizde, nerede olduğunu bulabilir, saati söyleyebilir, gökyüzünde özel bir yıldız bulabilirsin...”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Çok kullanışlı,” dedim. “Gerçi saat olarak pek de uygun değil. Ama bence saati söylemek senin asıl amacın değildi, öyle değil mi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hayır.” Başını sallayıp usturlabı nazikçe kadife kesesine koydu. “Toprağını veren iki kişinin toprağını düzgün bir şekilde ölçmem lazım ve hemen.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Neden hemen?” Bree gitmek için arkasını döndüğü sırada tek kaşını kaldırarak yeniden bize doğru döndü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Çünkü zaman kısalıyor.” Jamie, Bree’ye baktı, hediyesinin mutluluğu yerini ciddiyete bırakıyordu. Omzunun üzerinden arkasına baktı ama verandada kendisinden, benden, Brianna’dan ve Roger’dan başka kimse kalmamıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bilimsel mucizelere karşı ilgisiz olan Bay Wainwright avluya gitmiş ve paketleri eve götürüyor, Bay Bug da ona yardım ediyordu. Bayan Bug ise durmadan konuşup duruyordu. Tepe’deki herkes yarından itibaren onun burada olduğunu öğrenecek ve satın almak, satmak ve son haberleri duymak için eve geleceklerdi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“İkiniz de neyin geldiğini biliyorsunuz.” Jamie önce Bree’ye, sonra Roger’a baktı. “Kral devrilebilir ama toprak kalacak. Eğer bu toprağı elimizde tutmamız gerekiyorsa, düzgün bir şekilde ölçüp kaydetmemiz gerek. Sorun olduğunda, insanlar topraklarını terk ettiklerinde ya da toprakları ele geçirildiğinde, bir zamanlar sana ait olan hakkında düzgün bir belgen olur.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Yukarı baktığında başının kıvrımından yansıyan güneş altın sarısıydı. Dağlardaki, pembe ve sarı bulutların görkemiyle yansıyan karanlık çizgiyi işaret etti. Ama gözlerindeki uzaklıktan bir şey gördüğünü sezdim.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Lallybroch. Onu bir toprak belgesi yoluyla korumuştuk. Lovat’ın oğlu genç Simon ise Culloden’dan sonra toprağı için savaştı ve en sonunda büyük bir bölümünü aldı. Ve bu sadece kanıt olarak belgeleri olduğu içindi. Yani.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Dışarı çıkardığı kutunun kapağını arkaya yaslayıp kadife keseyi içine yerleştirdi. “Belgelerim olacak. Hükmeden George ya da başka biri olsun, bu toprak bizim olacak. Ve sizin,” diye ekledi usulca, gözlerini Brianna’ya çevirerek. “Ve sizden sonra da çocuklarınızın.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Elimi, kutunun üzerinde duran eline koydum. Teni hareket etmekten ve havanın sıcaklığından ısınmıştı. Temiz ter kokuyordu. Alnındaki kırmızı saçları güneşin altında kırmızı ve sarı ışıltılar saçıyordu. İşte o an, bu adamların zamanı neden ölçtüklerini anladım. Uçup gitmesini engelleme umuduyla boş yere bir anı saptamak istiyorlardı.</span></p>

    <p class="Normal para-style-override-8" xml:lang="zh-CN"><span class="char-style-override-6" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="bold char-style-override-13" xml:lang="tr-TR">78 KÜÇÜK BİR ŞEY YOK</span></p>

    <p class="Normal" xml:lang="zh-CN"><span class="bold char-style-override-8"> </span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Brianna kitap almak için büyük eve gelmişti. Jemmy’yi mutfakta Bayan Bug’la bırakıp babasının çalışma odasına giden koridora gitti. Jamie gitmişti, odası boştu ama hâlâ kokusu oradaydı. Deri, talaş, ter, viski, gübre ve mürekkep kokan erkeksi ve tanımlanamaz bir kokuydu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Parmağını burnunun altına sürttü, burun delikleri büyüdü ve gülümsedi. Roger da böyle kokuyordu ve en altında ise kendine has kokusu vardı. Neydi bu? Merak ediyordu. Roger’ın gitarı olduğu zamanlarda ellerinde hafif bir cila ve metal kokusu olurdu. Ama bu çok uzun zaman önce ve çok uzaklardaydı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Düşünceyi aklından uzaklaştırıp dikkatini raftaki kitaplara verdi. Fergus Wilmington’a son gezisinden sonra üç yeni kitap getirmişti: Michel de Montaigne’in</span> <span class="italik char-style-override-5" xml:lang="tr-TR">Denemeler</span> <span class="char-style-override-4" xml:lang="tr-TR">seti -bunun Fransızca olması iyi değildi- Daniel Defoe’nun</span> <span class="italik char-style-override-5" xml:lang="tr-TR">Moll Flanders</span> <span class="char-style-override-4" xml:lang="tr-TR">romanı ve B. Franklin’in</span> <span class="italik char-style-override-5" xml:lang="tr-TR">The Means and Manner of Obtaining Virtue</span> <span class="char-style-override-4" xml:lang="tr-TR">adlı kâğıt kapaklı ve çok ince bir kitabı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">İtiraz yok, dedi kendi kendine, raftan</span> <span class="italik char-style-override-5" xml:lang="tr-TR">Moll Flanders’</span><span class="char-style-override-4" xml:lang="tr-TR">ı aldı. Kitap hor kullanılmıştı; sırtı yırtılmıştı ve sayfalar düşecek gibiydi. Sayfaların eksiksiz olduğunu umut etti; hikâyenin güzel bir bölümüne ulaştığında sonraki yirmi sayfanın eksik olduğunu görmek kadar kötü bir şey olamazdı. Dikkatle sayfaları çevirdi, ara ara kırıntılarla ya da yemek lekeleriyle dolu da olsa, eksiksizdi. Kitabın, sanki içyağına batırılmış gibi kötü bir kokusu vardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Annesinin muayene odasından gelen ani bir çatırtıyla bakışlarını kitaplardan o yöne doğru çevirdi. İçgüdüsel olarak gözleri Jem’i aradı ama elbette orada değildi. Kitabı alelacele yerine koyup çalışma odasından çıkarken annesinin mutfaktan koridora fırladığını gördü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Muayene odasının kapısında Claire’le karşılaştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Jem!”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Büyük dolabın kapısı aralıktı ve havaya yayılan bal kokusu oldukça güçlüydü. Kırılmış şişe yapış yapış altın sarısı bir gölün içinde yerde duruyor, Jemmy de tam ortasında üstü başı bal olmuş, mavi gözleri yusyuvarlak, ağzı suçluluk şokuyla açık kalmış bir şekilde oturuyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Yüzüne kan hücum etmişti. Bree yapışkanlığa aldırış etmeden Jem’i kolundan tutup ayağa kaldırdı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Jeremiah Alexander MacKenzie,” dedi korkunç bir ses tonuyla, “sen çok kötü bir çocuksun!” Bir yerinin kanayıp kanamadığını ya da yaralanıp yaralanmadığını aceleyle kontrol ettikten sonra kıçına avucunu acıtacak kadar sert bir şaplak attı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Şaplak sonucu Jem’in attığı çığlık, Bree’nin bir anda vicdan azabıyla sessizliğe gömülmesine neden oldu. Sonra odadaki katliamın diğer kısmını gördü ve Jem’e yeniden vurmamak için kendini zor tuttu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Jeremiah!”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bir sürü kurutulmuş biberiye, civanperçemi ve kekik kurutma askısından alınıp lime lime edilmişti. Askının tülbent raflarından biri de çekilmiş ve yırtılmıştı. Dolaplardaki şişeler ve kavanozlar devrilmişlerdi ve yuvarlanıyorlardı; kapaklarının bazıları açılmıştı ve içlerinden bir sürü renkte pudra ve sıvı saçılmıştı. Büyük bir keten tuz çuvalı yırtılmış, avuç dolusu kristal yere akmıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">En kötüsü de annesinin tılsımının yere düşmüş olmasıydı. Küçük deri kesesi açılmıştı ve içi boştu. İçindeki kurutulmuş bitkiler, birkaç küçük kemik ve diğer çerçöp kesenin etrafına yayılmıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Anne. Çok üzgünüm. Benden uzaklaştı. Ben de ona bakmıyordum. Daha iyi göz kulak olmalıydım.” Jemmy’nin çığlıkları arasında özürlerini iletmek için neredeyse bağırması gerekecekti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Burnunu hafifçe kaşıyan Claire, odada bir göz gezdirip bilanço çıkardı. Sonra eğilip bala aldırmadan Jemmy’yi kucağına aldı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Şişşt!” dedi eliyle hafifçe ağzına koyarak. Bu hiçbir işe yaramayınca eliyle ağzını okşadı. Çıkan “va-va-va-va” sesi Jemmy’nin birden bağırmayı kesmesini sağladı. Başparmağını ağzına sokup gürültülü bir şekilde konuşmaya çalıştı. Sonra kirli yanağını Claire’in omzuna bastırdı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Olur böyle şeyler,” dedi Bree’ye. Mutsuzdan çok eğleniyor görünüyordu. “Endişelenme tatlım, ortalık yalnızca biraz dağılmış. Tanrı’ya şükür bıçaklara ulaşamamış. Zehirleri de zaten yukarıda tutuyorum.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Brianna kalp atışlarının sakinleştiğini hissetti. Kanın hücum ettiği eli sıcacıktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ama tılsımın...” Tılsımı işaret etti. Tılsımının saygısızlığa uğradığını gören Claire’in yüzünde hüzün vardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ah.” Claire derin bir nefes aldı, Jemmy’nin sırtını okşayıp yere bıraktı. Alt dudağını ısırdı, eğildi ve kirlenen tüyleriyle birlikte keseyi topladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Çok özür dilerim,” diye tekrarladı Brianna çaresizce.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Tılsımı toparlamak için ne kadar uğraşmak gerektiğini anlayabiliyordu ama Claire, yerdeki parçaları toplamak için eğilmeden önce eliyle önemli olmadığını belirten bir işaret yaptı. Kıvırcık saçları dağınıktı ve öne düşüp yüzünü saklamıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“O şeyin içinde ne olduğunu hep merak etmişimdir,” dedi Claire. Küçük kemikleri avucunun içinde özenle toplamaya başladı. “Sence bu kemikler… fareye mi ait?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bilmiyorum.” Gözlerini Jemmy’den ayırmayarak temkini elden bırakmayan Brianna, eğilip yerdeki şeyleri toplamaya başladı. “Fare ya da yarasa kemiği olabilir bence.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Annesi şaşkın gözlerle ona baktı. “Ne kadar akıllısın, baksana.” Yerdeki küçük ve kâğıdı andıran kahverengi bir şey aldı. Brianna daha yakından bakmak için eğildiğinde buruşturulmuş kuru bir yaprağa benzeyen bu şeyin aslında küçük bir yarasa kanadının bir parçası olduğunu gördü. Bu hassas deri kuruyunca yarı saydam bir hal almıştı, arasından iğne kadar ince bir kemik geçiyor ve yaprağın ortasındaki damarını andırıyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“‘Semender gözü, kurbağa ayağı / Yarasa tüyü, köpek dili,’” diyerek Shakespeare’den bir alıntı yaptı Claire. Avuç dolusu kemiği tezgâha koyup büyülenerek baktı. “Kadının bunlarla ne yapmak istediğini çok merak ettim.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Kadının mı?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Nayawenne, bana keseyi veren kadın.” Claire eğilip yaprak kırıntılarını -en azından Brianna onların gerçek yaprak olduklarını umut etmişti- eline alıp kokladı. Odanın içinde o kadar çok koku vardı ki balın ağır basan kokusu haricinde hiçbirini ayırt edemiyordu. Ne var ki annesinin hassas burnu kokuları ayırmada oldukça başarılıydı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Defne, Kanada balsamı, yabani zencefil ve su biberi,” dedi av köpeği gibi koklayarak. “Sanırım biraz da adaçayı var.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Su biberi mi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet. Dere kenarlarında büyüyen sinir bozucu küçük şeyler. Eğer boş bulunup üzerine oturursan derinde su kabarcıkları oluşturur ve gözlerini yakar.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Azarlanması unutulan Jemmy bir ameliyat pensi almış, elinde evirip çeviriyordu. Belli ki yenebilir olup olmadığına karar vermeye çalışıyordu. Brianna pensi Jemmy’nin elinden aldı, çocuğu susturmak için annesinin sürekli kaynar suda sterilize ettiği metal aletleri verdi. En azından onların keskin uçları yoktu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jemmy’yi Claire’le bırakıp balı çıkarmak için sıcak su ve bez almak üzere mutfağa gitti. Bayan Bug mutfaktaydı ama uyukluyor, sandalyesinde nazikçe horluyordu. Ellerini yuvarlak midesinin üzerine koymuş, eşarbı tek kulağının üzerine kaymıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Parmaklarının üzerinde su kovasıyla ve bir avuç bezle geldiğinde çöplerin çoğunun süpürüldüğünü gördü. Annesi ellerinin ve dizlerinin üzerinde durmuş her şeyin altına bakıyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bir şey mi kaybettin?” Dolabın en alttaki rafına baktı ama bal kavanozu dışında kayıp bir şey göremedi. Diğer şişelerin kapakları düzgünce kapanmış ve yerlerine konmuştu. Her şey normal görüntüsüne geri dönmüştü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet.” Claire biraz daha çömelip dolabın altına kaşlarını çatarak baktı. “Bir taş. Çok büyük…” Elini uzattı, başparmağıyla ve işaretparmağıyla bir daire çizerek küçük bir madeni paranın çapını gösterdi. “…ve gri-mavi. Bazı yerleri yarı saydam. Ham safir.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Dolapta mıydı? Belki Bayan Bug yerini değiştirmiştir.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Claire başını sallayarak ayağa kalktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hayır, buradaki hiçbir şeye dokunmaz. Üstelik dolapta da değildi, şuradaydı.” Tılsımın boş kesesinin kemiklerin ve bitki kalıntılarının yanında durduğu masayı işaret etti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Odayı hızlı bir şekilde -sonra bir de yavaşça- arayıp taradıktan sonra taşa dair herhangi bir ize rastlamamıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Biliyorsun,” dedi Claire. Düşünceli gözlerle Jemmy’ye bakarken elini saçlarının arasında gezdirdi. “Bunu söylemekten nefret ediyorum ama sence...?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Kahretsetsin,” dedi Brianna, telaşı hafif bir alarm seviyesine yükselmişti. Ameliyat pensini sol burun deliğine yerleştirmekle meşgul olan Jemmy’ye bakmak için eğildi. “Ağzının etrafındaki bala yapışmış kurutulmuş bitki kırıntıları vardı ama kesinlikle bunlar biberiye ya da kekikti...”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Yakın ilgiden rahatsız olan Jemmy, pensle annesine vurmaya çalıştı ama Bree bileğini tutup diğer eliyle çocuğun elindeki pensi aldı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Anneye vurma,” dedi, “bu çok kötü. Jem, büyükannenin taşını mı yuttun?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hayır,” dedi Jem pensi tutarak. “Bu benim!”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jem’in yüzünü koklayınca çocuk telaşlı bir açıyla geriye doğru yattı ama Bree emin olamadı. Ancak bunun biberiye olduğunu da düşünmüyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Onu bir koklasana,” dedi annesine ayağa kalkarak. “Ben anlamadım.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Claire koklamak için eğildiğinde Jemmy ciyaklamaya başlayıp ‘Ye beni!’ oyununu oynamaya hazırlandı. Ama hayal kırıklığına uğradı; büyükannesi derin derin kokladıktan sonra bunun kesinlikle ‘yabani zencefil’ olduğunu söyledi, sonra daha yakından bakmak için iyice eğildi, çocuğun itiraz çığlıklarına rağmen ağzındaki bal lekelerini ıslak bezle sildi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Baksana.” Claire ağzının etrafındaki yumuşak deriyi işaret etti. Ağzı yeni temizlendiği için Brianna iki üç küçük inci tohumunu net bir şekilde görebildi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Jeremiah,” dedi sert bir şekilde. Gözlerinin içine baktı. “Söyle bakalım anneye. Büyükannenin taşını yedin mi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jeremiah gözlerini kaçırıp kendini korumak için ellerini arkasına götürdü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Vurma,” dedi. “Kötü!”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Sana vurmayacağım,” dedi, kaçan bir ayağı tutarak. “Sadece öğrenmek istiyorum. Şu büyüklükte bir taş yuttun mu?” Başparmağını ve işaretparmağını kaldırdı. Jemmy güldü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Sıcak,” dedi. Bu yeni favori sözcüğüydü ve hoşuna giden her şeye bunu söylüyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Brianna gözlerini kapadı, öfkeyle iç çekti, sonra annesine bakmak için gözlerini yeniden açtı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Korkarım ki yutmuş. Canını acıtır mı?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Öyle düşünmemelisin.” Claire torununa düşünceli gözlerle bakıp parmağını dudaklarına vurdu. Sonra odanın diğer tarafına geçip yüksekte duran dolaplardan birini açtı, büyük kahverengi cam bir şişe çıkardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hintyağı,” diye açıklama yaptı. Kaşık aramak için çekmecelerden birini açtı. “Bal kadar lezzetli değil,” diye ekledi keskin bakışlarını Jemmy’den ayırmadan, “ama</span> <span class="italik char-style-override-5" xml:lang="tr-TR">çok</span> <span class="char-style-override-4" xml:lang="tr-TR">etkilidir.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Hintyağı etkili olabilirdi ama etkisini görmek için biraz beklemek gerekiyordu. Yağı yuttuktan sonra oturup tahta blok sepetiyle oynayan Jemmy’den gözlerini ayırmayan Brianna ve Claire, bu süre içinde odayı temizlediler ve huzurlu ama çok zaman gerektiren ilaç bileştirme işine giriştiler. Claire’in bunu en son yapmasının üzerinden epey bir zaman geçmişti ve dilimlenecek, rendelenecek, dövülecek, kaynatılacak, yağa yatırılacak, alkolle çıkarılacak, tülbentte süzülecek, erimiş balmumuna ya da ayı yağına eklenecek, talkla karıştırılacak ya da hap haline getirilecek, sonra da saklamak için kavanoza, şişeye ya da torbaya konulacak yaprak, kök ve tohum bolluğu vardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Sıcak bir gündü ve cereyan olsun diye camlar açılmıştı. Her ne kadar bu, sineklere vurmak, tatarcıkları kovmak ve coşkulu bir eşekarısını kabarcıklı bir çözeltinin içinden çıkarmak anlamına gelse de güzeldi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Dikkatli ol tatlım!” Brianna, Jemmy’nin bloklarından birine konan bir balarısını Jem ona dokunmadan kovalamak için aceleyle yanına geldi. “Kötü böcek. Ah!”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Balın kokusunu alıyorlar,” dedi Claire, diğer bir arıyı kovalamak için elini sallarken. “Birazını onlara geri versem iyi olacak.” Pencerenin pervazına bir kâse ballı su koydu ve dakikalar içinde bütün arılar kâsenin kenarına konup açgözlü bir şekilde ballı suyu içtiler.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Azimliler, değil mi?” Brianna göğüslerinin arasındaki ter damlasını silerek arıları inceledi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Azim çok yol kat etmeni sağlar,” diye mırıldandı Claire dalgın bir şekilde. Alkol lambasının üstünde ısınan çözeltiyi alırken hafifçe kaşlarını çattı. “Bu sence olmuş mu?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Sen benden çok daha iyi biliyorsun.” Yine de nazik bir şekilde eğilip kokladı. “Bence olmuş, çok keskin kokuyor.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Claire parmağını hızlıca kâseye daldırıp tadına baktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hmm, evet, sanırım öyle.” Kâseyi ateşten alıp koyu yeşilimsi sıvıyı dikkatle tülbentten süzüp şişeye doldurdu. Tezgâhın üzerinde birçok başka uzun cam şişe sıra halinde duruyordu, güneş ışığının yansımasıyla şişelerin içindekiler kırmızı, yeşil ve sarı mücevherler gibi parıldıyorlardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hep doktor olacağını biliyor muydun?” diye sordu Brianna merakla. Annesi başını iki yana salladı, keskin bir bıçakla bir avuç kızılcık ağacı dalını hünerli bir şekilde doğradı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Gençken hiç düşünmemiştim. Kızlar genelde bunu düşünmezler elbette. Büyüdükçe evleneceğimi, çoluk çocuğa karışıp bir yuva kuracağımı düşündüm... Sence Lizzie iyi mi? Bana dün gece biraz sararmış geldi ama yalnızca mum ışığı yüzünden öyle görünmüş de olabilir.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bence iyi. Sence gerçekten Manfred’e âşık mı?” Bir gece önce, mükellef bir akşam yemeği için evlerinden buraya gelen bütün McGillivray ailesi, Lizzie’yle Manfred McGillivray’in nişanını kutlamışlardı. Lizzie’ye çok düşkün olan Bayan Bug elinden gelenin en iyisini yapmıştı; bugün uykulu olmasına şaşmamak gerekti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hayır,” dedi Claire dürüstçe. “Ama başka kimseye âşık olmadığı sürece, bence sorun yok. O iyi bir çocuk ve oldukça da yakışıklı. Lizzie onun annesini seviyor ve bu da bu şartlar altında iyi bir şey.” Lizzie’yi bir keresinde annelik içgüdüsüyle kanatları altına alan, tıpkı yavrularını besleyen bir nar bülbülü gibi en lezzetli lokmaları gayretli bir şekilde Lizzie’ye yediren Ute McGillivray’i düşünüp gülümsedi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Sanırım Bayan McGillivray’i, Manfred’i sevdiğinden daha çok seviyor. Kendi annesi öldüğünde gerçekten çok küçüktü; yeniden bir annesinin olması onun için çok iyi.” Brianna göz ucuyla annesine baktı. Annesiz olmanın nasıl bir his olduğunu ve yeniden anneye kavuşmanın mutluluğunu gayet iyi hatırlıyordu. Refleks olarak kedi Adso’yla pek akıllı olmasa da oldukça canlı bir sohbete kaptırmış olan Jemmy’ye baktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Claire başını sallayıp ellerinin arasındaki doğranmış dalı alkol dolu küçük bir kavanoza koydu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet. Yine de biraz beklemeleri -yani Lizzie ve Manfred’in- ve birbirlerine alışmaları iyi olur.” Düğünün gelecek yaz, Manfred’ın Woolam’s Creek’teki dükkânını kurduktan sonra yapılmasına karar verilmişti. “Umarım işe yarar.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ne?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Kızılcık ağacı otu.” Claire şişenin ağzını kapatıp dolaba koydu. “Doktor Rawling’in vaka defterinde bunun kınakına dalının yerine kullanılabileceği yazıyordu. Hem bulması daha kolay, çok daha ucuz olduğundan bahsetmiyorum bile.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Harika, umarım işe yarar.” Lizzie’nin sıtması aylardır askıdaydı ama nüksetme tehdidi her zaman vardı ve kınakına dalı son derece pahalıydı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Önceki konuşmalarının konusu hâlâ aklındaydı. Harç olarak bir avuç dolusu adaçayı yaprağı alıp demlenmeye bırakmadan önce özenle ezdi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Küçükken doktor olmayı planlamadığını söyledin. Ama sonrasında bu konuda gayet azmetmişe benziyorsun.” Claire’in tıp eğitimine dair dağınık ama canlı anıları vardı; annesinin saçlarındaki ve giysilerindeki hastane kokusunu hatırlıyor, işten geç geldiği zamanlarda iyi geceler öpücüğü vermek için kızının yanına geldiğinde ara sıra üzerinde gördüğü yeşil önlüğün yumuşak ve soğuk dokusunu hissediyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Claire hemen cevap vermedi, temizlediği kurutulmuş mısır püskülüne odaklanmıştı. Çürükleri ayıklayıp açık pencereden dışarı attı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bak,” dedi gözlerini yaptığı işten ayırmadan. “İnsanlar ve yalnızca kadınlar değil, kim olduklarını ve ne yapmak istediklerini bilen insanlar... bir yolunu bulurlar. Baban, yani Frank- ” Temizlenen mısır püskülünü alıp küçük zembilin içine yolladı, küçük parçalar bu sırada tezgâhın üzerine dağıldı. “Frank iyi bir tarihçiydi. Tarihi çok seviyordu ve öğretmeye ve konusunda uzmanlaşmaya olan yeteneği ona başarı getirdi ama bu gerçekten bir...</span> <span class="italik char-style-override-5" xml:lang="tr-TR">görev aşkı</span> <span class="char-style-override-4" xml:lang="tr-TR">değildi. Bana bir keresinde aslında başka şeyler de yapabileceğini ve bunun çok da önemli olmadığını söylemiş</span><span class="char-style-override-4" xml:lang="tr-TR">ti. Bazı insanlar için sadece bir şey çok önemli olabilir. Ve öyle olduğunda da... tıp benim için çok önemliydi. Önceleri bunu bilmiyordum ama sonra, bunun yapmak istediğim tek şey olduğunu fark ettim. Bunu bir kez fark edince de...” Omuzlarını silkti, ellerindeki tozları çırptı ve zembili bir parça ketenle örttükten sonra, güvende olması için kalın bir iple bağladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet, ama... her zaman istediğini yapamazsın, öyle değil mi?” dedi, Roger’ın boğazındaki yarayı düşünerek.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Eh, hayat kesinlikle insana bir şeyleri dayatıyor,” diye geveledi annesi. Kafasını kaldırdığında Brianna’nın gözleriyle karşılaştı ve ağzında küçük, buruk bir gülümseme oluştu. “Sıradan erkekler -ya da kadınlar- için hayat yalnızca sürdürdükleri hayattan ibarettir. Marsali mesela. Yaptığı şeyden daha farklı bir şey yapmak hiç aklına gelmemiştir bence. Annesi bir evi çekip çevirdi, çocuklar yetiştirdi; o da başka bir şey yapmak için herhangi bir neden görmüyor. Üstelik- ” Claire tek omzunu silkip diğer harcı aldı. “Fergus’a karşı büyük bir tutkusu vardı. Yalnızca tek bu onu bu hayattan- ”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Öyle bir hayata mı sürükledi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Claire başını eğip hafifçe salladı. Gözlerini kaldırıp Bree’ye bakmadı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet ama o Amerika’da, İskoçya’da değil. Ve onun Fergus’ı var.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Senin Jamie’ye sahip olman gibi mi?” Babasının ismini çok az kullanırdı. Claire şaşkınlıkla başını kaldırdı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet,” dedi. “Jamie benim bir parçam. Senin gibi.” Bree’nin yüzüne hızla dokunduktan sonra, hafifçe arkasına dönüp ocağın üzerinde asılı duran otlardan bir tutam kekik otu aldı. “Ama ben ikinizden de ibaret değilim,” dedi usulca, sonra önüne döndü. “Ben... neysem oyum. Doktorum, hemşireyim, şifacıyım, cadıyım. İnsanlar her ne diyorsa, isim önemli değil. Ben bu olmak için doğdum; ölene kadar da bu olacağım. Eğer seni ya da Jamie’yi kaybedersem, bir daha tam olmam ama yine de kalırım. Kısa bir süreliğine,” diye devam etti. Öyle yumuşak konuşuyordu ki Brianna onu duyabilmek için eğilmek zorunda kaldı. “Ben geri... gittikten sonra... sen gelmeden önce... bütün</span> <span class="char-style-override-4" xml:lang="tr-TR">sahip olduğum buydu. Sadece bilgi.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Claire kurutulmuş kekik otunu harcın içine serpiştirip ezmek için havanı aldı. Dışarıdan ağır ağır ilerleyen ayak sesleri geliyordu. Sonra yolu geçen bir tavuğu dostane bir şekilde uyaran Jamie’nin sesi duyuldu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Roger’ı sevmek, Jemmy’yi sevmek onun için yeterli değil miydi? Kesinlikle öyle olmalıydı. İçindeki boş ve korkunç his belki de böyle olmadığını söylüyordu. Düşünceleri sözcüklere dökülmeden hızlı hızlı konuştu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Peki ya babam?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ne olmuş babana?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“O, sence o ne olduğunu bilen biri mi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Claire’in elleri durdu, havan sessizliğe büründü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ah, evet,” dedi. “Öyle.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Toprak sahibi mi? Onu böyle mi nitelendiriyorsun?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Annesi tereddüt edip düşünmeye başladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hayır,” dedi sonunda. Havanı alıp yeniden dövmeye başladı. Kurutulmuş kekik otunun kokusu odayı tütsü gibi doldurmuştu. “O bir erkek,” dedi, “ve bu azımsanacak bir şey değil.”</span></p>

    <p class="Normal para-style-override-8" xml:lang="zh-CN"><span class="char-style-override-4" xml:lang="tr-TR"> </span></p>
  </div>
</body>
</html>