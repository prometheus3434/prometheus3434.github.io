<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
<head>
  <title>atesincagrisi2-13</title>
  <link href="../Styles/atesincagrisi2.css" rel="stylesheet" type="text/css"/>
</head>

<body id="atesincagrisi2" xml:lang="tr-TR">
  <div>
    <p class="basliklar" id="toc_marker-12"><span class="bold">55 SONUÇLAR</span></p>

    <p class="Normal" xml:lang="zh-CN"> </p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Sonunda açlıktan ve susuzluktan sığınağımızdan çıkmak zorunda kaldık. Avluda hâlâ düğünden kalan pislikleri temizlemekle meşgul olan kölelerin nazikçe başka tarafa çevirdikleri bakışlarının arasından geçip gittik. Çayırın kenarında, elleri kolları çalılıkların dibinde kalmış tabak ve bardaklarla mozoleden bize doğru gelen Phaedre’yi gördüm. Yüzü şişmişti ve kederli izler taşıyordu. Gözleri kızarmıştı ama ağlamıyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bizi görünce durdu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ah,” dedi. “Bayan Jo sizi arıyordu Bay Jamie.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Konuşması donuktu. Sanki sözcükler onun için anlamsız gibiydi. Aniden ortaya çıkışımıza ya da üstümüzün başımızın darmadağın oluşuna hiç şaşırmadı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Öyle mi?” Jamie eliyle yüzünü ovuşturup başını salladı. “Tamam, yanına gideceğim.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Phaedre başını sallayıp gitmek için arkasını döneceği sırada, Jamie uzanıp omzuna dokundu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Başına gelenler için üzgünüm, kızım,” dedi usulca.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Phaedre’ın aniden yaşaran gözlerinden yaşlar süzüldü ama konuşmadı. Kibarca selam verip arkasına dönüp hızla uzaklaştı. Öyle hızlıydı ki elindeki çanaktan bir bıçak düştü ve çimlerin üzerinde sekti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Eğilip bıçağı yerden aldım. Bıçağın tutma yeri bana aniden annesinin bedenini açmak için kullandığım bıçağı hatırlattı. Kısa süreli bu kafa karışıklığım sonunda sanki artık evin önündeki çayırda değil, barakanın karanlık sınırları içindeydim. Ölümün kokusu havada çok ağırdı ve cinayetin cesur kanıtı elimdeydi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Sonra gerçeklik geri döndü; yeşil çayır güvercin ve serçe sürüleriyle doluydu. Her biri, güneşte parıldayan mermer tanrıçanın ayaklarının etrafındaki kırıntıları huzur içine gagalıyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie bir şeyler söylüyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“... gidip biraz dinlen Sassenach.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ne? Ha... hayır, seninle geleceğim.” Birden bu işi bitirip eve gitme fikri beni germişti. Şimdilik yeterince insan görmüştüm.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jocasta, Duncan, Roger ve Brianna’yı oturma odasında, şatafatlı bir kahvaltının başında bulduk. Brianna, Jamie’nin yıpranmış giysilerine keskin bir bakış attı ama tek kelime etmedi. Kaşları hâlâ kalkık bir şekilde çayını yudumlamaya devam etti. Bree ve Jocasta da elbise giymişlerdi. Oysa Roger ve Duncan giyinmiş de olsalar, gece yaşadıkları maceralar yüzünden solgun ve pejmürde görünüyorlardı. Duncan tıraş olmamıştı ve yanağını şöminenin tabanına çarptığı için yüzünün kenarında kocaman bir morluk vardı. Bunun dışında gayet iyi görünüyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Roger’ın Phillip Wylie’yle başbaşa kaldığımızı ve Lucas’ın ortadan kayboluşunu herkese anlattığını tahmin ediyordum. En azından kimse soru sormadı. Duncan, Jamie’ye doğru sessizce bir tabak domuz pastırması uzattı. Müzikal çatal bıçak seslerinden ve içilen çayın şapırtısından başka ses yoktu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Herkes tıka basa doyduktan sonra arkamıza yaslanıp tereddütlü bir şekilde bir gün önce -ve bir gece önce- yaşananları tartışmaya başladık. O kadar çok şey olmuştu ki olayları mantıklı bir şekilde yeniden kurgulamaya çalışmamız gerektiğini düşündüm. Bunu söylediğimde Jamie mantığımı çelişkili bulup dudak büktü. Görmezden gelip herkesi toplantıya çağırdım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Olay Betty ile başlıyor. Sizce de öyle değil mi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Öyle ya da böyle, bence bu iyi bir başlangıç noktası Sassenach,” diyerek bana katıldı Jamie.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Brianna son dilimine tereyağı sürdükten sonra halinden memnun görünüyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Devam edin, Bayan Marple*,” dedi ekmeğinden bir ısırık almadan önce. Roger hafifçe öksürdü ama bunu da ağırbaşlı bir şekilde geçiştirdi.</span></p>

    <p class="Normal para-style-override-7" xml:lang="zh-CN"><span class="dip-not char-style-override-7" xml:lang="tr-TR">*Agatha Chritstie romanlarındaki İngiliz kadın dedektif.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Güzel. Şimdi, ben Betty’yi gördüğümde uyuşturucu etkisi altındaydı. Doktor Fentiman onu muayene etmemi istemediği için aklımda şüpheler uyandı. Ama Betty’nin panç içtiğinden eminiz, değil mi?” Etrafımı çevreleyen yüzlere baktım. Bree ve Jamie de başlarını sallayarak söylediklerimi onayladılar. İkisi de aynı ciddi ifadeyi takınmışlardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet, bardakta likör olmayan bir şeyin tadını aldım,” dedi Jamie.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Babamın yanından ayrıldıktan sonra evdeki kölelerle konuştum,” diye ekledi Brianna öne doğru eğilerek. “Kadınlardan ikisi, Betty’nin partilerde içkilerden artanları içtiğini söyledi. Ama her ikisi de kadının misafir salonunda panç servisi yaparken yalnızca çakırkeyif olduğunu söylediler.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ben de Seamus Hanlon ve müzisyenleriyle misafir salonundaydım,” diye doğruladı Roger. Bree’ye bakıp dizini nazikçe sıktı. “Ulysses’in pançı kendisinin yaptığını gördüm. Bunu o gün ilk kez yapıyordun, değil mi Ulysses?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bütün gözler, Jocasta’nın arkasında duran kâhyaya çevrildi. Düzgün peruğu ve üniforması, ortama hakim olan genel yorgunluk havasına oldukça zıttı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hayır, ikinci kezdi,” dedi usulca. “İlki sabahtı.” Gözleri kan çanağı gibi olsa da oldukça temkinli bakıyorlardı. Yüzünün geri kalan kısımları mermerden yontulmuş gibiydi. Ev ahalisi ve köleler işlerinin başındaydılar. Yaşanan son olayların, kâhyalığına leke sürdüğünü düşünüyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet.” Roger, elini kirli sakallarına sürerek bana döndü. Wylie’yle ahırda tartıştıktan sonra biraz kestirmiş olmalıydı. Ama hiç öyle görünmüyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ben şahsen Betty’yi hiç fark etmedim. Ama sarhoş ve başı dönüyor olsaydı, kesinlikle fark ederdim. Sanırım Ulysses de öyle.” Başını çevirip Ulysses’e baktı. Kâhya, isteksizce başını sallayarak karşılık verdi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Deniz Yüzbaşı Wolff sarhoştu ve yalpalıyordu,” diye ekledi Roger. “Herkes de bunu gördü -herkes bu hale gelmek için henüz çok erken olduğunun farkındaydı.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jocasta kaba bir ses çıkarttı, Duncan gülümsemesini saklamak için başını eğdi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“İkinci rom servisi,” diye toparladı hemen Jamie, “öğlen yapıldı. Yaklaşık bir saat sonra kadını gübre yığınının üzerinde sırtüstü yatarken buldum. İçki kokuyordu ve yanında panç bardağı vardı. İmkânsız olduğunu söylemeyeceğim, ancak bu kadarlık bir süre içinde ölmek çok hızlı bir iş olur, özellikle de yalnızca artıkları içtiyse.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“O halde uyuşturucu etkisi altında olduğunu varsayabiliriz,” dedim. “Bu da kuvvetle muhtemel, afyon ruhuydu. Kilerde afyon ruhu var mıydı?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jocasta ses tonumdan soruyu kendisine sorduğumu anladı; sandalyesinde doğruldu, beyaz saçlarını kurdeleli şapkasının altına itti. Dün geceden sonra epey toparlanmış görünüyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ah, evet. Ama buna bakarak karar vermeyin,” diyerek itiraz etti. “Herhangi biri getirmiş olabilir; zor değil ve fiyatını da biliyorsun. Misafirlerin arasında afyon ruhunu düzenli kullanan en az iki kadın biliyorum. Yanlarında biraz getirdiklerinden eminim.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jocasta’nın hangi tanıdıklarının afyon bağımlısı olduğunu ve bunu nereden bildiğini merak etmiştim. Ama es geçerek bir başka konuya değindim.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Afyon ruhu her nereden geldiyse gelsin, görünüşe göre sonunda Betty’nin bedenine girmiş.” Jamie’ye döndüm. “Şimdi, sen onu bulduğunda, kadının başkasına verilmek amacıyla getirilmiş bir şeyleri -ilaçlı ya da zehirli- içmiş olabileceğini düşündün.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Beni yakından izleyerek başını salladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet, kim bir köleye zarar vermek ya da onu öldürmek istesin ki?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Neden bilmiyorum ama biri onu öldürdü,” diyerek lafa girdi Brianna. Sesinde kesin bir tavır vardı. “Başkasına verilmeye niyetlenmiş cam tozlarını neden yesin, anlayamıyorum. Sen anlıyor musun?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jocasta’nın yaptığı gibi kaba ama o kadar gürültülü olmayan bir ses çıkaran Bree’ye kaşlarımı çatarak baktım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hayır,” diyerek devam ettim, “cam tozlarını yanlışlıkla almış olabileceğini sanmıyorum, ama ne zaman aldığını da bilmiyorum. Muhtemelen, sen ve Jamie onu çatıya çıkardıktan ve Doktor Fentiman onu ilk kez gördükten sonra almış olmalı.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Eğer Betty camı çoktan sindirmişse, Fentiman’ın kusturucu ilaçları ve müshilleri aşırı kanamaya yol açardı -ki şafak sökmesine az zaman kalmışken gelip kadının tekrarlayan içsel ağrılarını tedavi etmek için geldiğinde, yol açmıştı bile.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Sanırım haklısın,” dedim Brianna’ya, “ama emin olalım. Roger, sen etrafa bakınmaya gittiğinde uyuşturucu etkisindeymiş gibi görünen misafirler gördün mü?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Roger, gün ışığından rahatsız olmuş gibi kaşlarını çatarak başını iki yana salladı. Başı ağrıyorsa, buna hiç şaşırmayacaktım; kafatasımın içinde bir zonklama vardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hayır,” dedi, yumruğunu kaşlarının arasına dayadı. “Hafif hafif sallanmaya başlayan en azından yirmi kişi vardı ama hepsi makul derecede sarhoş görünüyorlardı.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Peki ya Deniz Yüzbaşı Wolff?” diye sordu Duncan herkesi şaşırtarak. Herkesin bakışlarını üzerine çevirdiğini görünce ya</span><span class="char-style-override-4" xml:lang="tr-TR">nakları hafifçe kızardı ama azimle sözlerine devam etti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“</span><span class="italik char-style-override-5" xml:lang="tr-TR">A Smeòraich</span> <span class="char-style-override-4" xml:lang="tr-TR">adamın sarhoş olduğunu ve misafir salonunda yalpaladığını söyledi. Afyon ruhu ya da her neyse, yarısını içmiş ve kalanını köleye vermiş olamaz mı?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bilmiyorum,” dedim şüpheyle. “Eğer saf alkolle bir saat içinde zehirlenen birini görmüş olsaydım...”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ben misafirlere bakmaya gittiğimde, Yüzbaşı elinde bir şişeyle mozoleye yaslanmıştı,” dedi Roger. “Tutarsız ama bilinçliydi.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet, sonra çalılıkların orada yere düştü,” diyerek söze karıştı Jamie. Şüpheci bakıyordu. “Öğleden sonra gördüm onu. O genç köle gibi görünmüyordu, yalnızca sarhoştu.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Zamanlama doğru,” dedim düşünceli bir şekilde. “O halde en azından olasılıklar dahilinde. Yüzbaşı’yı gün içinde gören oldu mu?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet,” dedi Ulysses. Herkes birden ona doğru döndü. “Akşam yemeği sırasında eve gelip ona derhal bir tekne bulmamı söyledi ve tekneyle oradan ayrıldı. Hâlâ çok sarhoştu,” diye ekledi, “ama bilinci yerindeydi.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jocasta üfleyip püfledi, homurdanmaya başladı. İki işaret parmağıyla şakaklarını ovuşturdu; belli ki onun da başı ağrıyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Sanırım bu Yüzbaşı’yı şüpheli durumundan çıkarıyor? Ya da aniden olay yerini terk etmesi başlı başına şüpheli bir durum mu?” Başı ağrımayan tek kişi olan Brianna, çayına bir sürü şeker atıp sertçe karıştırdı. Jamie yüzünü buruşturarak gözlerini kapadı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bir şeyi atlamıyor musun?” Jocasta konuşulanlara konsantre olmuş, kaşlarını çatarak her söyleneni yakından takip ediyordu. Öne doğru eğildi, üzerinde kahvaltı olan sehpaya elini uzattı. Parmaklarını hafifçe sehpaya vurduktan sonra küçük bir gümüş bardak aldı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Sen bana Betty’nin içtiği bardağı gösterdin, oğlum,” dedi Jamie’ye, elindeki bardağı uzatarak. “Bunun gibi bir şeydi, değil mi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bardak som gümüştendi ve yepyeniydi. Oymalı tasarımı göz alıyordu. Daha sonraları metal küflenmeye başlayınca, karartı oymaların çizgilerine yerleşecek ve daha belirgin olmasını sağlayacaktı. Ama şimdilik büyük ‘i’ harfi ve etrafında yüzen küçük balık neredeyse metalin parıltısında kaybolmuş durumdaydı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet, bunun gibi bir bardaktı hala,” diye cevapladı Jamie, bardağı tutan ele dokunarak. “Brianna setin bir parçası olduğunu söyledi. Öyle mi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet. Düğün günümüzün sabahında onları Duncan’a hediye olarak vermiştim.” Bardağı yerine bıraktı, uzun parmaklarını bardağın ağzında gezdirdi. “Kahvaltı sırasında Duncan’la birlikte bardakların ikisinden içtik. Ama diğer dördü burada duruyordu.” Eliyle arkasındaki, içinde domuz pastırmasıyla ve kızarmış yumurtayla dolu tabakların durduğu küçük büfeyi gösterdi. Süslenmiş tabaklar büfenin arka tarafında duruyorlardı ve aralarına kristal şarap kadehleri serpiştirilmişti. Saydım; altı gümüş balıklı bardağın altısı da masadaydı ve Jocasta’nın kahvaltıda sevdiği Porto şarabıyla doluydu. Hangisinde uyuşturuculu likörün olduğuna dair herhangi bir iz yoktu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Sen düğün günü bu bardaklardan misafir salonuna hiç getirdin mi Ulysses?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hayır hanımefendi.” Bunu duyduğuna çok şaşırmıştı. “Elbette hayır.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jocasta başını sallayıp kör gözlerini önce Jamie’ye, sonra bana çevirdi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Görüyorsunuz ya,” dedi kısaca. “O Duncan’ın bardağıydı.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Duncan önce şaşırdı, sonra Jocasta’nın imalarını fark ettikçe huzursuzlandı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hayır,” dedi başını iki yana sallayarak. “Ah, hayır. Olamaz.” Çenesindeki yıpranmış teninden ter damlacıkları süzülmeye başlamıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Sana dünden önce içecek bir şey veren oldu mu,</span> <span class="italik char-style-override-5" xml:lang="tr-TR">a charaid</span><span class="char-style-override-4" xml:lang="tr-TR">?” diye sordu Jamie öne doğru eğilerek.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Duncan çaresizce omuzlarını silkti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet, herkes verdi!”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Elbette vermişlerdi. Sonuçta o damattı. Gerçi sinirlerinin bozuk olması nedeniyle sindirim sorunu yaşadığı için sunulan içkileri kabul etmemişti. İçkilerin gümüş bardakta sunulup sunulmadığına da dikkat etmemişti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Mac Dubh, dikkatim öyle dağınıktı ki biri elime canlı bir yılan bile tutuştursaydı, fark etmezdim.” Ulysses tepsiden keten bir mendil alıp nazikçe uzattı. Duncan hiç bakmadan mendili alıp yüzünü sildi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Yani... birinin Duncan’a zarar vermeye çalıştığını düşünüyorsun?” Roger’ın sesindeki şaşkınlık pek onur verici olmasa da Duncan üstüne alınmadı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ama neden?” dedi şaşkınlıkla. “Kim benden nefret edebilir?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie gizlice kıkırdayınca, masadaki gerilim biraz olsun azaldı. Doğruydu; Duncan akıllı ve becerikli olsa da öyle mütevazı yaradılışlı bir adamdı ki insanı sonu cinayete varan bir cinnete sürükleme ihtimali şöyle dursun, kimseye zarar bile veremezdi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“O halde,</span> <span class="italik char-style-override-5" xml:lang="tr-TR">a charaid</span><span class="char-style-override-4" xml:lang="tr-TR">,” dedi Jamie zarifçe, “belki de kişisel değildir ha?” Gözlerime bakınca alaycı bir ifade takındım. Yaptığı herhangi bir şeyden değil ama beraber olduğu insan yüzünden hayatına birden fazla kez kastedilmiş olabilirdi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jocasta aynı şeyleri düşünüyor gibi duruyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Gerçekten de,” dedi. “Kendi kendime düşünüyordum da Jamie, Toplantı’da olanları hatırlamıyor musun?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie tek kaşını kaldırıp çay bardağını aldı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Orada birçok şey oldu hala,” dedi. “Ama sanırım sen Rahip Kenneth’le olanları kastediyorsun?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet.” Ulysses bardağı doldurunca eli otomatik olarak bardağa gitti. “Lillywhite’ın rahibin ayinleri gerçekleştirmesinin engellendiğine dair bir şeyler anlattığını söylemedin mi bana?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie başını salladı, çayından ağız dolusu bir yudum alırken gözlerini kısa süreliğine kapadı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet, Lillywhite öyle söyledi. Belki kastettiği Duncan’la evliliğindi? Engellenecek ‘ayin’ buydu belki de?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Baş ağrım gittikçe kötüleşiyordu. Parmaklarımı kaşlarımın arasına bastırdım; çay bardağından ısınmışlardı ve sıcaklık tenime iyi geldi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Yalnızca bir dakika bekle,” dedim. “Birinin halanın Duncan’la evlenmesine engel olmak istediğini, Toplantı’da buna devam ettiğini ama sonra engelleyemeyeceğini düşünüp Duncan’ı öldürmeye çalıştığını mı söylüyorsun?” Sesim, Duncan’ın yüzündeki şaşkınlığın yankısı gibiydi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ben öyle demiyorum,” dedi Jamie, Jocasta’ya ilgiyle bakarak, “ama halamın öyle düşündüğünü sanıyorum.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Öyle düşünüyorum,” dedi Jocasta sakince. Çayını içip iç çekerek bardağını masaya koydu. “Kendimi çok abartmak istemiyorum oğlum, ama Hector öldüğünden beri birçok erkek bana kur yaptı. River Run değerli bir mülk ve ben yaşlı bir kadınım.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Herkes bu gerçeği düşünürken bir anlık sessizlik oldu. Duncan’ın yüzünde huzursuz bir dehşet vardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ama- ” dedi ağzında geveleyerek, “ama-ama- eğer öyleyse, Mac Dubh, neden beklesin ki?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Beklemek mi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet.” Birilerinin kendisini anladığını görmek için masanın etrafına bakındı. “Bak, eğer biri Toplantı’da düğünü durdurmak istediyse, tamam. Ama o günden bugüne dört ay geçti ve kimse bana el kaldırmadı. Genelde yalnız at binerim ve at binerken yolda beni kıstırıp kafama sıkması çok kolay olurdu.” Sakin konuşuyordu ama Jocasta’nın duydukları karşısında ürperdiğini gördüm.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“O yüzden neden yüzlerce insanın bulunduğu düğün saatini beklesin ki? Yani, bu da bir bakış açısı Duncan,” dedi Jamie.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Roger tüm konuşulanları can kulağıyla dinlemiş, dirseklerini dizlerine dayamış, çenesini de ellerinin içine almıştı. Oturduğu yerde doğruldu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Aklıma gelen tek şey,” dedi. “Rahip.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Herkes kaşlarını kaldırarak ona baktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Rahip buradaydı,” diye açıkladı. “Bak, eğer her şeyin arkasındaki neden River Run’sa, o halde olay Duncan’ın ayağını kaydırmak. Onu öldürdüğünde katilimiz yeniden başladığı noktaya geri döner -Jocasta Duncan’la evlenmemiş olur ama onunla da evlenmemiş olur ve bu durumu zorlamanın hiçbir yolu olmaz.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ama,” Roger parmağını kaldırdı, “eğer rahip buradaysa ve özel bir ayin için her şey düzenlendiyse... o halde bu çok kolay. Duncan’ı öldürür -intihar ya da kaza süsü vererek- ve sonra da Jocasta’nın odasını işgal eden rahibi de silah tehdidiyle evliliği gerçekleştirmeye zorlar. Hizmetçilerin ve misafirlerin hepsi Duncan’la ilgilendiği için, kimse evliliğe itiraz edemez ya da engel olamaz.” Yatak odasına açılan kapıdan görünen büyük yatağı işaret etti. “Sonra Jocasta’yı hemen oraya götürür ve evliliği zorla gerçekleştirir...”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Roger bu noktada Jocasta’nın ağzının açık kaldığını ve Duncan’ın şaşkın bakışlarını fark etti. Kıpkırmızı oldu ve boğazını temizledi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ah... yani...”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie öksürüp boğazını temizledi. Kendi lanet olası büyükbabası sosyal yükselişine, yaşlı ve varlıklı dul Leydi Lovat’la zoraki bir şekilde evlenerek -ve acilen yatarak- başlamıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ne?” Brianna, Roger’a bakmak için kafasını çevirdi. Dehşete düştüğü apaçıktı. “Bu çok... ama bu yanlarına kâr kalamazdı!”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Gerçekten kalırdı,” dedi Roger özür dilercesine. “Bak tatlım, mülkiyet, kadın söz konusu olduğunda yasaların unuttuğu bir konu. Bir kadınla evlenip onunla yatarsan, o ve onun tüm mülkü senin olur. Bu kadının hoşuna gitsin ya da gitmesin. Erkek bir akrabası karşı çıkmadığı takdirde, mahkeme hiçbir şey yapamaz.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ama erkek akrabası var!” Brianna eliyle Jamie’yi işaret etti -Jamie itiraz edecekti fakat muhtemelen Brianna’nın beklediği şekilde değil.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet, ama. Şahitler,” diyerek itiraz etti. “Bunun geçerli bir evlilik olduğunu söyleyen bir şahidin olmadığı takdirde böyle bir şey yapamazsın.” Yine boğazını temizledi. Ulysses çaydanlığa uzandı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">İhtiyar Simon’ın şahidi vardı; iki arkadaşı, bir de karısının iki bakıcısı. Bu bakıcılardan biri daha sonra Jamie’nin büyükannesi oldu. Gerçi bu işlemde daha az güç kullanıldığına inanıyorum.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bunun bir zorluk olduğunu düşünmüyorum,” dedim göğsüme dökülen kırıntıları temizlerken. “Bu tek kişilik bir gösteri değildi. Damadı her kim hedefliyorsa -eğer gerçekten varsa- kesinlikle suç ortakları vardır. Biri Randall Lillywhite.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ki burada değildi,” diye hatırlattı Jamie.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hmm. Doğru,” diyerek kabul ettim. “Ama yine de prensip aynı.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet,” dedi Roger inatla, “eğer öyle bir adam varsa, o halde esas şüpheli Deniz Yüzbaşı Wolff’tur, değil mi? Herkes Jocasta’yla evlenmek için birden fazla denemede bulunduğunu biliyor. Ve o buradaydı.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ama sarhoştu,” diye ekledi Jamie şüpheyle.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ya da değil. Söylediğim gibi, Seamus ve arkadaşları birinin bu kadar erken sarhoş olmuş olmasına çok şaşırmışlardı. Ama ya bu düzmeceyse?” Roger tek kaşını kaldırarak masanın etrafına baktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Eğer yalnızca sarhoş taklidi yapıyorduysa, kimse ona dikkat etmeyecek ve ondan şüphelenmeyecekti. Böylelikle bir panç bardağına zehir döküp, Duncan’a vermesi için bardağı Betty’ye verdikten sonra Duncan’ın düştüğünü duyar duymaz kaçabilmek için hazırlanacaktı. Betty bardağı Duncan’a verdiyse ve o reddettiyse -Betty’nin elinde koca bir bardak panç kalmış oldu.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Omuzlarını silkti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Kim bardağın tadına varmak için sebze bahçesine gizlendiği konusunda onu suçlayabilir?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jocasta ve Ulysses aynı anda homurdanıp, Betty’nin hareketinin suçlanabilirliği hakkındaki düşüncelerini ortaya koydular. Roger öksürüp analizlerine devam etti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Doğru. Peki. Ama bu doz Betty’yi öldürmedi. Ya katil yanlış hesap yaptı ya da...” Roger’ın aklına bir başka parlak fikir geldi. “Belki de Duncan’ı öldürmek istemiyordu. Yalnızca bilincini kaybetmesini istedi ve böylelikle onu sessizce nehre atacaktı. Bu daha bile iyi olabilirdi. Yüzme bilmiyorsun, değil mi?” diye sordu, kafasını şaşkın bir şekilde bir sağa bir sola sallayan Duncan’a dönerek. Tek elini kaldırıp, olmayan kolunu ovuşturdu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet. Böylelikle güzel bir boğulma, gayet kaza olarak algılanacaktı.” Roger ellerini birbirine sürttü, memnun görünüyordu. “Ama sonra plan saptı, çünkü hizmetçi uyuşturuculu pançı kendi içti. Bu yüzden de öldü!”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Neden?” Jocasta da Duncan kadar şaşkın görünüyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Çünkü kendisine bardağı veren adamın kim olduğunu biliyordu,” diye atıldı Jamie. Başını sallayıp düşünceli bir şekilde arkasına yaslandı. “Ve insanlar onunla ilgilenmeye başladıklarında kim olduğunu söyleyecekti. Ama elbette adam onu sert yöntemlerle susturamazdı; çatı katına girip çıkarken görünmek büyük bir riskti.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Roger bu hızlı değerlendirme karşısında başını salladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet. Ama cam tozuna bulaşmak çok akıllıca değil -gün boyunca kaç kadeh ve bardak dönüp dolaştı? Bir tanesini tuğlaların üzerine düşürsen ve kırıkları topuğunun altında ezsen, al sana cam kırıkları.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Buna bile gerek kalmayabilirdi; düğün sonrası kutlamalarından sonra yollarda ve balkonda hep cam parçaları vardı. Phillip Wylie beni şaşırttığında ben de yere bir bardak düşürmüştüm.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Ulysses’e döndüm.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Cam tozunun katilin eline nasıl geçtiği sorunu hâlâ açıklığa kavuşmadı. Betty’nin ne yiyip içtiğini biliyor musun Ulysses?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Kâhya kaşını kaldırdı. Yüzünde, karanlık sulara atılmış bir taşı andıran bir ifade vardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Doktor Fentiman ona tatlı söyledi,” dedi yavaşça. “Biraz da yulaf lapası, tabii eğer yutabilecek kadar uyanıksa. Tatlıyı kendim hazırlayıp götürmesi için Mariah’ya verdim. Aşçıya yulaf lapası hazırlamasını söyledim ama Betty onu yedi mi ya da lapayı ona kim götürdü, bilmiyorum.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hmm.” Jocasta kaşlarını çatarak dudaklarını büzdü. “Bahçedeki mutfak tıklım tıkıştı. Etrafta da o kadar insan vardı ki... Mariah’ya ve diğerlerine sorabiliriz fakat bırak birilerinin dikkatlerini dağıtmaya çalışmasını, yemekleri taşıdıklarını bile hatırlamadıklarına eminim. Gerçi bir anda olup bitebilirdi; kızın dikkatini dağıt, bardağa camı koy...” Cinayetin işlenmesinin kolaylığını anlatan bir el hareketi yaptı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ya da biri Betty’nin nasıl olduğuna bakma bahanesiyle çatı katına çıkmış ve içinde cam olan bir şey içirmiş olabilir,”</span> <span class="char-style-override-4" xml:lang="tr-TR">dedim. “İnsanlar gelip gidiyorlardı, ama Betty çatıda, Doktor Fentiman’ın ziyareti ve diğer kölelerin yatmaya geldiği saatler dışında yalnızdı. Kimse görmeden birinin yukarı çıkması çok mümkün.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Çok iyi, Müfettiş Lestrade,” dedi Brianna, Roger’a alçak sesle. “Ama kanıt yok, değil mi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jocasta ve Duncan, adam şeklindeki sürahiler gibi katı bir şekilde yan yana oturuyorlardı. Birbirlerine bakmamaya dikkat ediyorlardı. Jocasta derin ve duyulur bir nefes alıp kendini rahatlamaya zorladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Doğru,” dedi. “Kanıt yok. Betty’nin sana panç verdiğini hatırlamıyorsun,</span> <span class="italik char-style-override-5" xml:lang="tr-TR">a dhuine</span><span class="char-style-override-4" xml:lang="tr-TR">?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Duncan sert bir şekilde bıyığını çiğnedikten sonra başını iki yana salladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Vermiş olabilir...</span> <span class="italik char-style-override-5" xml:lang="tr-TR">bhean</span><span class="char-style-override-4" xml:lang="tr-TR">. Ama vermemiş de olabilir.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Pekâlâ.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Herkes sessizliğe bürünmüşken, Ulysses sessizce masanın etrafında gezindi, masayı toparladı. Sonunda Jamie derin bir iç çekip doğruldu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Peki. Bir de son gece olanlar var. Hâlâ, odana giren İrlandalının Stephen Bonnet olduğu konusunda hemfikiriz, değil mi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Brianna elini hareket ettirdiğinde çay bardağı masaya döküldü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Kim?” dedi kısık bir sesle. “Stephen Bonnet, burada mı?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie kaşlarını çatarak bana baktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ona söyledin sanıyordum Sassenach.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ne zaman?” dedim öfkeyle karışık. “Ona senin söylediğini sanıyordum,” dedim, omuzlarını silkip ifadesiz duran Roger’a dönerek. Ulysses ortalığı toparlıyordu. Bree’nin yüzü bembeyaz olmuştu ama soğukkanlı davranabiliyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Boş ver,” dedi. “O burada mıydı? Dün gece?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet, buradaydı,” dedi Jamie isteksizce. “Onu gördüm.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Yani altının peşine düşen hırsız oydu ya da onlardan biriydi, öyle mi?” Brianna gümüş şarap bardaklarından birine uzanıp sanki içinde su varmış gibi hızla içti. Ulysses gözlerini kırpıştır</span><span class="char-style-override-4" xml:lang="tr-TR">dı ama hemen bardağı yeniden doldurdu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Öyle görünüyor.” Roger dikkatle gözlerini Brianna’dan kaçırarak yeni bir ekmek aldı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Altından nasıl haberdar oldu hala?” Jamie sandalyesinde arkaya yaslandı, gözlerini hafifçe kapayarak cevaba konsantre oldu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jocasta hafifçe homurdanıp elini uzattı. Jocasta’nın ihtiyaçlarına alışkın olan Ulysses bir parça tereyağlı ekmek getirdi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hector Cameron birine söylemiş; kardeşim Dougal birine söylemiş ya da üçüncü adam birine söylemiş. Onları tanıdığım için, bahse girerim ne Hector’du, ne Dougal.” Omuzlarını silkip ekmeğinden bir parça ısırdı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ama size bir şey söyleyeyim,” diye ekledi yutkunarak. “Odamdaki ikinci adam, içki kokuyordu. Konuşmadığını söylemiştim, değil mi? Yeterince açık, değil mi? O tanıdığım biriydi, eğer konuşursa, sesinden tanıyacağım biri.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“YüzbaşıWolff mu?” dedi Roger.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie başını salladı, kaşlarının arasını kırıştırdı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Donanmada çalışandan birinden daha iyi kim korsan bulabilir ki?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Lanet olsun,” diye söylendi Brianna. Şarap onu biraz kendine getirmişti, ama benzi hâlâ soluktu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet,” dedi Jamie, pek umursamadan. “On bin pound değerindeki bir altın, küçük bir girişim sayılmaz. Bu kadar büyük bir tutar için birden fazla adam gerekir. Fransa Kralı Louis ve Charles Stuart bunu biliyordu; otuz binle başa çıkmak için altı adam yolladılar.” Altının varlığını öğrenen birinin, çok tanınmış bir kaçakçı ve yalnızca altını taşımak için değil, altını harcamak için de bağlantıları olan bir korsan olduğu bilinen Stephen Bonnet’ye yardım etmek için birinin gönüllü olması hiç şaşırtıcı değildi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bir tekne,” dedim yavaşça. “Yüzbaşı akşam yemeği sırasında buradan tekneyle ayrıldı. Nehrin aşağı yakasına doğru gidip Stephen Bonnet’yle buluşmuş olabilir. Sonra birlikte geri gelip eve girmek için fırsat kollamış ve Jocasta’yı altının nerede olduğunu söylemesi için korkutmuş olabilir.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie başını salladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet, olabilir. Yüzbaşı’nın yıllardır burada ilişkileri var. Hala, altının burada olmasından şüpheleneceği bir şey görmüş olabilir mi? Hector’un üç külçe aldığını söylemiştin; onlardan kalan var mı?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jocasta dudaklarını sıktı, ama bir anlık tereddütten sonra gönülsüzce başını salladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Masasında, kâğıt ağırlığı olarak bir tane tutuyordu. Evet, Wolff görmüş olabilir ama ne olduğunu nereden bilecek?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Belki o sırada anlamamıştır,” dedi Brianna, “ama sonra Fransız altınını duymuş ve parçaları birleştirmiş olabilir.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bunu duyunca herkes başını sallayıp bir şeyler fısıldamaya başladı. Teorik açıdan taşlar yerine oturmuştu. Birinin bunu nasıl kanıtlayacağını anlamadığımı söyledim.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie omuzlarını silkip elindeki reçeli yaladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Neler olup bittiğini kanıtlamak bence o kadar önemli değil Sassenach.” Duncan’ın gözlerinin içine baktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Geri dönecekler,</span> <span class="italik char-style-override-5" xml:lang="tr-TR">a charaid</span><span class="char-style-override-4" xml:lang="tr-TR">,” dedi sakince. “Bunu biliyorsun, değil mi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Duncan başını salladı. Mutsuz ama kararlı görünüyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet, biliyorum.” Elini uzatıp Jocasta’nın elini tuttu, şu ana kadar Jocasta’ya böyle bir hareket yaptığını hiç görmemiştim. “Hazır olmalıyız, Mac Dubh.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie yavaşça başını salladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Gitmem gerek Duncan. Ekilecek şeyler beklemez. Ama tanıdıklarıma, Deniz Yüzbaşı Wolff’a dikkat etmelerini söyleyeceğim.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jocasta sessizce oturmuş, elini Duncan’ın elinden hiç çekmemişti. Son söylenenlerden sonra sandalyesinde doğruldu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Peki ya İrlandalı?” dedi. Diğer eliyle hafifçe bastırarak çenesindeki bıçak kesiğini okşadı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie önce Duncan’la, sonra benimle bakıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Geri gelecek,” dedi. Sesinde kesin bir tavır vardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bunu söylerken Brianna’ya bakıyordum. Yüzü sakindi ama ben onun annesiydim ve gözlerinde, suda yüzen balık gibi beliren korkuyu sezebiliyordum. Stephen Bonnet’nin çoktan geri döndüğünü düşündüm.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Ertesi gün dağlara gitmek için yola çıktık. Henüz sekiz kilometre kadar yol almıştık ki arkamızdan gelen toynak seslerini duydum ve kestane ağaçlarının bahar yeşillerinin arasındaki kırmızı ışığı gördüm.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bize doğru gelen Binbaşı MacDonald’ın yüzündeki rahat ifade, bilmem gereken her şeyi anlatıyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ah, lanet olsun!” dedim.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Mektupta, Binbaşı’nın ceketi kadar kan kırmızısı olan Tryon’ın mührü vardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Mektup bu sabah Greenoaks’a geldi,” dedi Binbaşı, mührü kıran Jamie’yi izlemek için atını dizginlerken. “Ben de zaten bu yöne geleceğim için mektubu kendim getirmek istedim.” Mektupta yazanları zaten biliyordu; Farquard Campbell mektubu çoktan açmıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie mektubu okurken yüzüne baktım. İfadesi değişmedi. Okumayı bitirip mektubu bana verdi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">19 Mart, 1771</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Milis Komutanlarına:</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Baylar,</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Dün Majestelerinin Kurul onayıyla, isyancı hareket ve bildirileriyle hükümete karşı gelmiş, mahkemeleri kapatarak adaletin yerini bulmasını engellemiş direnişçilerin yerleşim alanlarına, birçok milis alayından toplanmış güçler birliğiyle birlikte yürümeme karar verildi. Bu nedenle sizin birliğinizin bir kısmı, bu önemli hizmete katılarak ülkesinin onuruna katkıda bulunabilir. Bu çaba içerisinde güç birliğime katılacak otuz adam seçmenizi istiyorum.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Askerler önümüzdeki ayın yirmisinden önce hareket etmeyecekler. O tarihe kadar adamlarınızı hangi gün toplayacağınız, ne zaman yürüneceği ve hangi yoldan gitmeniz gerektiği size bildirilecektir.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Evinde kalacak olan her çiftçiye, bir Hıristiyanlık görevi olarak, birliğe katılan askerler herkesin çıkarı için savaşırken, onların ailelerine göz kulak olmaları ve onlar için ellerinden geleni yapmaları tavsiye edilmektedir.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">Bu yolculuğun giderleri için hamillere yazılı belgeler vereceğim. Hazinede bu yolculuğun giderlerini karşılayacak yeteri kadar para kalmaması nedeniyle hazinenin parayı olası zararlar fonundan ödeyeceği zamana kadar, bu belgeler paraya çevrilebilecek.</span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="italik char-style-override-5" xml:lang="tr-TR">William Tryon</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Acaba Hermon Husband ve James Hunter, River Run’dan ayrılırlarken bunu biliyorlar mıydı? Bence biliyor olmalılardı. Binbaşı, valiye hizmet etmek için New Bern’e doğru yola çıkmıştı. Çizmeleri toz içindeydi ama kılıcının kabzası güneşte parlıyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Lanet, lanet, lanet olası,” dedim yine usulca. Binbaşı MacDonald gözlerini kırpıştırdı. Jamie bana baktı, ağzının kenarı yukarı doğru seğirdi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet, pekâlâ,” dedi. “Neredeyse bir ay var. Tam da arpaları içeri alma zamanı.”</span></p>

    <p class="Normal para-style-override-1" xml:lang="zh-CN"><span class="bold char-style-override-8"> </span></p>
  </div>
</body>
</html>