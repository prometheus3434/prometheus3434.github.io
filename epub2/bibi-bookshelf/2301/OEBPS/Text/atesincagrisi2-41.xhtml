<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
<head>
  <title>atesincagrisi2-41</title>
  <link href="../Styles/atesincagrisi2.css" rel="stylesheet" type="text/css"/>
</head>

<body id="atesincagrisi2" xml:lang="tr-TR">
  <div>
    <p class="basliklar" id="toc_marker-38"><span class="bold">82 KARARAN GÖKYÜZÜ</span></p>

    <p class="Normal" xml:lang="zh-CN"><span class="bold char-style-override-8"> </span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Roger terleyerek gür günlük ve meşe ağaçlarının arasından geçti. Suya yakındı; henüz duyamıyordu ama kıyılarda büyüyen bazı bitkilerin tatlı ve reçineli kokularını alabiliyordu. Adını bilmiyordu ve hatta hangi bitki olduğundan da emin değildi fakat kokuyu tanımıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Çıkınının ipi bir dala takılınca ipi çekti ve sarı yapraklar kelebekler gibi uçuşuverdi. Suya ulaşmak onu çok mutlu edecekti ve bunun nedeni, her ne kadar suya ihtiyacı olsa da su değildi. Geceler iyiden iyiye soğuk oluyordu ama gündüzler hâlâ ılıktı. Roger öğleden önce matarasını bitirmişti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Açık havaya olan ihtiyacı sudan da acildi. Bu alçak arazideki kızılcık ve defne ağaçları öyle gürdü ki gökyüzünü göremiyordu. Güneşin sızdığı noktada gür çimler dize kadar geliyordu ve geçerken çalıların dikenleri batıyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Vahşi doğada atlardan daha iyi yol aldığı için katır Clarence’ı yanında getirmişti ama bazı yerler katır için bile çok zordu. Clarence’ı katladığı yatağıyla ve eyer çantalarıyla birlikte daha yüksek bir yerde bırakıp, etrafı kolaçan etmek için çalıların arasına dalmıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Kanatlarını deli gibi çarparak çalılıkların arasından çıkarak birden ayaklarının dibinde biten ördek yüzünden neredeyse kalbi duracaktı. Yüreği ağzında atarken bir süre hareketsiz durdu, ağaçların arasından capcanlı küçük muhabbet kuşu sürüsü ötüşerek çıktılar, dostane ve meraklı bir şekilde Roger’a bakmak için pike yaptılar. Sonra esrarengiz bir şeyin uyarısıyla tekrar ötüşerek havalandılar, ağaçlara doğru uçuştular.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Hava sıcaktı; paltosunu çıkarıp kollarını beline bağladı, sonra yüzünü koluna silip boynundaki ipe bağlı olan usturlapla birlikte yoluna devam etti. Bir dağın tepesinden puslu derelere ve ağaçlık tepelere baktı, böyle bir yere sahip olduğu düşüncesiyle mutluluktan dört köşe oldu. Burada başakları yolarak yabani asmalarla ve boyundan uzun bambu benzeri gür kamışlarla uğraşmak, böyle bir yere, böyle ilkel bir bataklığa sahip olmak düşüncesi gülünçtü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Sahip olmak bir kenara dursun, Roger bu ormanı bitirip daha yüksek bir yere çıkmak istiyordu. Bakir ormanın devasa ağaçları yanında cüce gibi kalan bir adam, aşağıdaki boşluklarda ancak nefes alabilirdi. Dev kestane ağaçlarının dalları başının üzerinde uzanıyor, zemini gölgeler içinde bırakıyordu. Böylelikle aşağıda büyüyen tek küçük şeyler -hassas yabani çiçekler, venür çarıkları, trilyumlar- ve ağaçların ölü yaprakları yeri öyle bir kaplamışlardı ki insanın ayakları esnek zemine santimetrelerce gömülüyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Böyle bir yerin değişebileceği anlaşılmaz şeydi ve değişecekti. Bunu gayet iyi biliyordu; bilmekten ziyade bunu görüyordu! Bir keresinde arabasını asfalt bir otoyolda, böyle bir yerin kalbine doğru sürmüştü. Şimdi sumakların ve keklik üzümlerinin arasında boğuşurken, buranın bir saniye bile tereddüt etmeden onu yutabileceğini daha da iyi biliyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Yine de bu berbat vahşiliğin içinde onu sakinleştiren bir şey vardı. Dev ağaçların ve bereketli vahşi yaşamın arasında huzur bulmuştu; kafasının içinde dönüp duran sözcüklerden, Brianna’nın gözlerindeki gizli endişeden, Jamie’nin saklı tuttuğu ama Demokles’in kılıcı gibi sallanan yargılarından kurtulmuştu. Acıyarak ya da merakla bakan gözlerden, yavaş ve acı veren konuşma çabasından -şarkı söylediği günlerin anısından uzaklaşmıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Herkesi özlüyordu, özellikle de Bree’yi ve Jem’i. Tutarlı bir şekilde rüya gördüğü pek nadirdi; Bree gibi değildi -acaba şimdi güncesine ne yazıyordu?- ama bu sabah sanki Jem, her zaman yapmayı çok sevdiği gibi, üzerinde emekliyormuş hissiyle uyanmıştı. Sanki merakla babasını dürtüyor, eziyor, sonra yüzünü yumuşacık okşuyor, gözlerini, kulaklarını ve sanki eksik sözcükleri arar gibi ağzını inceliyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Ölçümün ilk birkaç gününde hiç konuşmamıştı ve konuşmak zorunda kalmamış olmak onu fazlasıyla rahatlatmıştı. Şimdi yeniden konuşmaya başlıyordu. Sözcüklerin boğuk ve ezilmiş seslerini sevmiyordu ama duyacak kimse olmadığı için de bunu o kadar dert etmiyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Taşların üzerinden gürleyip ayaklarının dibindeki suya varmak için söğüt fidanlarının arasından akan suyun sesini duydu. Güneşin ışığı suya yansımıştı. Eğilip su içti, suyu yüzüne çarptı, sonra kıyı boyunca gözlem yapacağı noktaları seçti. Omzundaki deri çantadan defteri, mürekkebi ve kalemi çıkarıp usturlabını aldı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Aklına -yine- bir şarkı takılmıştı. Bakmadığı sırada içine süzülen ve onu parçalara bölmeye hazır bu melodiler iç kulağında çınlıyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Ama bu değildi. Kendi kendine gülümsedi, usturlabın çubuğunu itip karşı kıyıdaki bir ağaca baktı. Aklındaki, Bree’nin Jemmy’ye söyledi, saymayı öğreten şarkılardan biriydi. Bu korkunç şarkılardan biri insanın diline dolanınca bir daha gitmiyordu. Etrafı gözlemleyip hesaplarını deftere yazarken bir yandan da seslerin çatlaklığını umursamadan şarkıyı mırıldanıyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Karıncalar... birer birer... yürürler.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">İki bin hektar. Bununla ne halt edecekti?</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Yağmurdan... kaçmak için... yerin altına... girerler... pat, pat, pat...”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">İsmimin Tsatsa’wi’ye neden önemli göründüğünü hemen anladım; köyün adı Kalanun’yi’di -Ravenstown. Her ne kadar köyün adında ‘Raven’ yani kuzgun kelimesi geçse de etrafta hiç kuzgun görmemiştim ama ağaçlardan boğuk boğuk öten bir tanesinin sesini duymuştum.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Köy çok güzel bir yerdeydi; küçük bir dağın eteklerinde dar bir nehir vadisindeydi. Kasabanın etrafı tarlalarla ve bostanlarla çevriliydi. Yanından orta büyüklükte bir çay geçiyor, küçük bir çağlayandan dökülüp uzaktan koca bir bambu korusunu andıran bir vadiden akıyordu. Buna kartal eğreltisi deniyordu. Yapraklı devasa kamışlar öğleden sonra güneşinde tozlu sarı parlıyorlardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Kasabanın sakinlerince dostane bir coşkuyla karşılandık, tıka basa yedirildik ve bir gün bir gece boyunca eğlendirildik. İkinci günün öğleden sonrasında ertesi gün hayalet ayıyı bulmak için yapılacak keşif gezisinde, tanrının onayını ve korumasını almak için dua etmeye davet edildik.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jackson Jolly’yle tanışmadan önce Kızılderili şamanlarının arasındaki yetenek tutarsızlığının, Hıristiyan papazlarının arasındaki gibi olduğunu hiç bilmiyordum. Şimdiye kadar her iki sınıftan da birçok kişiyle tanışmış ama dillerini bilmediğim için şaman çağrısının kesinlikle insanın kişisel çekimi, ruhani gücü ya da öğüt verme yeteneğiyle alakalı olduğunu anlamamıştım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Peter Bewlie’nin karısının babasının evinde toplanmış insanların yüzlerine yavaşça baktım, onun kişisel çekiciliği ya da ruhlar dünyasıyla bağlantıları ne olursa olsun, Jackson Jolly’de bu yeteneklerin eksik olduğundan şüphelendim.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Üzerinde şala benzer kırmızı bir battaniye olan ve kuş yüzüne benzer bir şekilde oyulmuş bir maske takan şaman ocağın</span> <span class="char-style-override-4" xml:lang="tr-TR">önündeki yerini aldığında, insanların bazılarının yüzündeki rahatlama ifadesini fark etmiştim. Yüksek ve sıkıcı bir ses tonuyla konuşmaya başladığında, yanımdaki kadın ağırlığını bir bacağından diğerine verip iç çekti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">İç çekmek bulaşıcıydı ama esnemek kadar kötü değildi. Dakikalar içinde etrafımdaki insanların yarısı gözleri çeşme gibi sulanarak esnemeye başlamıştı. Çene kaslarım kasılmaktan ağrıyordu. Jamie’nin baykuş gibi göz kırptığını gördüm.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jolly kesinlikle samimi bir şamandı; aynı zamanda sıkıcıydı da. Dualarından zevk alan tek kişi, Brianna’nın kollarına tünemiş, ağzı miskinlikle açık kalmış Jemmy’ydi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Ayı avı şarkısı oldukça sıkıcıydı ve sürekli “</span><span class="italik char-style-override-5" xml:lang="tr-TR">He! Hayuya’haniwa, hayuya’haniwa, hayuya’haniwa...</span><span class="char-style-override-4" xml:lang="tr-TR">” sözleri tekrarlanıp duruyordu. Sonra şarkı birazcık değişiyor, her mısra yüksek -ve şaşırtıcı- bir “</span><span class="italik char-style-override-5" xml:lang="tr-TR">Yoho!</span><span class="char-style-override-4" xml:lang="tr-TR">”yla bitiyordu. Sanki hepimiz bir şişe romla İspanya okyanusuna açılıyor gibiydik.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">İnsanlar bu şarkıda daha fazla coşkuluydular ve sonunda sorunun şamanda olmadığını anladım. Hayalet ayı aylardır köye dadanmıştı; bu özel töreni defalarca yapmış ve hiç başarıya ulaşmamış olmalılardı. Hayır, sorun Jackson Jolly’nin kötü bir vaiz olması değildi; yalnızca cemaatin inancı kalmamıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Şarkının bitmesiyle Jolly söylediği bir şeyi sonlandırmak ister gibi ayaklarını sertçe ocağa vurdu, sonra kesesindeki adaçayı çubuğunu ateşe atıp odanın içinde dumanı insanların üzerine savura savura ilahi söylemeye başladı. Yürüyüp Jamie’nin ve Beardsley ikizlerinin etrafında defalarca döndü, üzerlerine kokulu dumanları savurdu. İnsanlar bu sırada kibarca odadan çıkmaya başladılar.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jemmy bunun oldukça eğlenceli olduğunu düşünmüştü. Diğer yanımda durup zar zor tuttuğu kahkahası yüzünden titreyen annesi de öyle. Jamie dimdik duruyor, oldukça ağırbaşlı görünüyordu. Jolly ise -oldukça kısaydı- Jamie’nin etrafında kurbağa gibi sıçrıyor, paltosunun kuyruğunu kaldırıyordu. Brianna’yla göz göze gelmeye cesaret</span> <span class="char-style-override-4" xml:lang="tr-TR">edemedim.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Törenin bu safhası tamamlanınca, Jolly yeniden ateşin yanındaki yerini alıp yeni baştan şarkı söylemeye başladı. Yanımdaki kadın gözlerini kapayıp hafifçe yüzünü astı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Sırtım ağrımaya başlıyordu. En sonunda şaman bağırarak töreni sonlandırdı. Sonra geri çekilip maskesini çıkardı, hareket etmekten ter içinde kalan alnını sildi. Kendinden memnun görünüyordu. Köyün reisi konuşmak için çıktığında insanlar kıpırdanmaya başladılar.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Akşam yemeğinde ne yiyeceğimizi düşünerek sessizce gerindim. Bu düşünceler dikkatimi dağıtınca ilk başta kıpırdanmaların daha çok belirginleştiğini fark etmedim. Sonra yanımdaki kadın aniden doğrulup emir verir bir tonla yüksek sesle bir şey söyledi. Kafasını yana yatırıp dinlemeye başladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Reis yeniden konuşmasını bölünce etrafımdaki herkes yukarı bakmaya başladı. Bedenler sertleşmişti ve gözler kocaman açılmıştı. Ben de sesi duymuştum ve önkollarımdaki tüyler diken diken olmuştu. Hava hızla çarpan kanat sesleriyle doluydu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bu da nesi?” diye fısıldadı Brianna kulağıma. Diğer herkes gibi o da yukarı bakıyordu. “Kutsal Ruh gökten mi iniyor?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Hiçbir fikrim yoktu ama sesler gittikçe daha da yükseliyordu. Hava titremeye başlamıştı ve gürültü kesintisiz bir gök gürültüsünü andırıyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“</span><span class="italik char-style-override-5" xml:lang="tr-TR">Tsiskwa</span><span class="char-style-override-4" xml:lang="tr-TR">!” diye bağırdı kalabalığın içinden bir adam. Birden herkes kapıya doğru kaçışmaya başladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Evden çıkarken ilk düşündüğüm fırtına koptuğuydu. Gökyüzü karanlıktı, hava gök gürültüsüyle doluydu ve her yeri aydınlatan loş ve tuhaf bir ışık vardı. Ama havada nem yoktu ve burnuma tehlikeli bir koku dolmuştu. Yağmur değildi. Kesinlikle yağmur değildi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Kuşlar, tanrım, bunlar kuş!” Arkamdaki Brianna’nın sesini tüm o şaşkın koronun içinden zar zor duymuştum. Herkes sokaklarda durmuş gökyüzüne bakıyordu. Gürültüden ve karanlıktan korkan birçok çocuk ağlamaya başlamıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Sinir bozucuydu. Daha önceden hiç böyle bir şey görmemiştim. Tepkilerine bakılırsa Cherokee kabilesi de görmemişti. Sanki yer sallanıyor gibiydi; hava kesinlikle sallanıyor, sanki çılgına dönmüş eller davul çalıyor gibi kanat vuruşlarıyla titriyordu. Tenimdeki nabzını hissedebiliyordum. Rüzgârla birlikte kalkmak isteyen eşarbım uçuştu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Kalabalığın şaşkınlığı uzun sürmedi. Her yerden bağırışlar yükseliyordu. Birden insanlar caddede bir yukarı bir aşağı koşuşturmaya, evlerine girip oklarla yeniden dışarı çıkmaya başladılar. Saniyeler içinde oklar kuş bulutlarını yırtmaya başlamıştı. Oklarla delinen kuşların tüylü bedenleri gökyüzünden dışkılar içinde yere düştü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bedenler gökyüzünden yağan tek şey değildi. Omzuma bir damla isabet etmişti. Başlarımızın üzerindeki gürleyen sürünün tehlikeli düşüşü sokaktaki küçük toz bulutları oluşturmuştu. Gökyüzünden geçen kuşların düşen tüyleri havada oradan oraya hindiba tohumları gibi uçuşuyor, kuyruklarından ve kanatlarından düşen daha büyük tüyler küçük mızraklar gibi döne döne iniyorlardı. Brianna’yı ve Jemmy’yi de alarak aceleyle evin saçaklarının altına sığındım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Sığınağımızdan köylülerin sokakta birbirlerini itip kakmalarını dehşet içinde izledik. Okçular olabildiğince hızlı hedef alıyorlar, bir okun ardından derhal bir diğeri havalanıyordu. Jamie, Peter Bewlie ve Josiah silahlarına koşup kalabalığın arasına karışmışlar, hedefe kilitlenmeden harekete geçmişlerdi. Hedef almak zorunlu değildi; ıskalamanın imkânı yoktu. Kuşların dışkılarıyla kirlenen çocuklar kalabalığın arasına dalıp düşen kuşları topluyorlar, topladıkları kuşları da evlerin girişlerinde istifliyorlardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bu durum neredeyse yarım saat devam etti. Saçakların altına saklanmış, gürültüden neredeyse sağır olmuş, başımızın üstündeki bitmek bilmeyen kargaşaya odaklanmıştık. İlk korkuyu üzerinden atan Jemmy ağlamayı kesmiş, annesinin kollarına sığınmış, kafasını eşarbının içine gömmüştü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bu şiddetli çağlayanın içinde kuşları ayırt etmek imkânsızdı; gökyüzünü bir ucundan bir ucuna adeta bir tüy nehri kaplamıştı. Kanat gürültüsünün ötesinde, kuşların ormandan yükselen bir rüzgâr fırtınasını andıran bir sesle birbirlerine seslendiklerini duyabiliyordum.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Sonunda -en sonunda- koca sürü geçip gitti. Dağı geçip gözden kaybolurken başıboş kuşlar, sürünün ardında bıraktığı dağınık püskülden uzak düştüler.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Köy hep bir ağızdan iç çekti. İnsanların, uçuşun yankısından ve kanat seslerinden kurtulmak için kulaklarını ovuşturduklarını gördüm. Jackson Jolly kalabalığın ortasında sevinçle duruyordu; üstü başı tamamen kuş tüyleri ve dışkılarla doluydu. Gözleri parlıyordu. Kollarını açıp bir şey söyledi, yanındaki insanlar cevap olarak bir şeyler fısıldadılar.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Kutsandık,” diye tercüme etti Tsatsa’wi’nin kız kardeşi. Derinden etkilenmiş görünüyordu. Jamie’yi ve Beardsley ikizlerini işaret etti. “Ulu Beyaz bize büyük bir işaret yolladı. O uğursuz ayıyı kesinlikle bulacaklar.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Başımı salladım, hâlâ olanların etkisinden çıkamamıştım. Yanımda duran Brianna eğilip ok saplanmış bir kuşu oktan tutarak kaldırdı. Etli bir şeydi ve çok güzeldi. Yumuşak, dumanlı mavi bir başı ve devetüyü renginde göğüs tüyleri vardı, kanadındaki tüyler kahverengiye çalan açık kırmızıydı. Başı aşağı düştü, gözleri hassas ve kırışık gri-mavi kapaklarıyla kapandı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bu değil mi?” dedi usulca.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Sanırım o,” diye cevapladım tıpkı onun gibi usulca. Dikkatle parmağımı uzatıp yumuşak tüylerine dokundum. İşaretler ve belirtiler kaybolduğu için bu kuşun iyi bir alamet olup olmadığından emin değildim. Daha önceden hiç görmemiştim ama dokunduğum kuşun göçmen bir güvercin olduğundan emindim.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Avcılar ertesi gün şafak sökmeden yola koyuldular. Brianna, Jemmy’den istemeye istemeye ayrılsa da, eyere öyle bir hafiflikle oturdu ki avlanırken onu pek özleyeceğini düşünmedim. Jemmy ise yatağın altındaki sepetleri karıştırmakla o kadar meşguldü ki annesinin gidişini fark etmedi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Kadınlar günü yemek yaparak, sigara içerek ve güvercinleri odun külüne bulayarak geçirdiler; bütün köy midesini bu muhteşem yemekle doldururken, hava küllerle ve pişen güvercin ciğerlerinin kokusuyla ağırlaşmıştı. Ben ise güvercin pişirme işlemine yardım ederken, işin arasına eğlenceli konuşmalar ve kârlı takaslar serpiştiriyordum. Ara sıra durup dağa, avcıların gittiği yöne doğru bakıp onların ve Roger’ın iyi olmaları için sessiz sessiz dua ediyordum.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Yanımda, Wilmington’dan ithal Avrupa otları ve tohumlarıyla birlikte yirmi beş galon da bal getirmiştim. Ticaret canlıydı. Gece olunca bir sürü yabani ginseng, karayılan otu ve -gerçekten çok nadir bulunan- bir mantar karşılığında atkılarımı vermiştim. Bu özel mantar yaşlı huş ağaçlarında biten siğilli bir küf mantarıydı ve kanseri, tüberkülozu ve ülseri iyileştirmesiyle tanınıyordu -en azından bana öyle söylenmişti. Bir doktorun elinin altında olması gereken önemli bir maddeydi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Balımı ise yirmi beş galon ayçiçek yağı karşılığında takas etmiştim. Yağı altında durduğumuz saçakların altında, deri çuvalların içinde istifledim. Küçük bir top mermisi yığınını andırıyordu. Her dışarı çıkışımda durup mutlulukla onları izliyor, onlardan yapacağım yumuşak ve kokulu sabunların hayalini kuruyordum. Artık ellerimiz ölü domuz yağı kokmayacaktı! Şansıma, Laoghaire’ın diyetini ödeyebilmek için yüksek fiyata satabilecektim. Gözü kör olasıca.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Sonraki günü ev sahibim, Tsatsa’wi’nin diğer kız kardeşi Sungi’yle bostanlarda geçirdik. Sungi uzun boylu, tatlı yüzlü, otuzlarında bir kadındı. Çok az İngilizce biliyordu ama arkadaşlarından bazılarının İngilizcesi biraz daha iyiydi ve Cherokee dilimin şimdilik ‘Merhaba,’ ‘İyi,’ ve ‘Daha,’ sözcükleriyle sınırlı olması nedeniyle onların az da olsa İngilizce biliyor olmaları iyi bir şeydi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Kızılderili kadınların konuşmadaki artan akıcılıklarına rağmen, ben</span> <span class="italik char-style-override-5" xml:lang="tr-TR">sungi</span><span class="char-style-override-4" xml:lang="tr-TR">’nin ne anlama geldiğini anlamakta güçlük çekiyordum. Konuştuğum kişiye göre ismin anlamı değişiyor, bazen ‘soğan,’ bazen ‘nane,’ bazen de -kafa karıştırıcı bir şekilde- ‘name’ anlamına geliyordu. Biraz tartışmadan ve elemeden sonra, sözcüğün tam olarak bunların hiçbiri demek olmadığını, güçlü bir koku anlamına geldiğini anladım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bostanlardaki elma ağaçları daha genç ve incelerdi. Küçük sarı-yeşil meyveleri Lutger Burbank’ı pek etkilemezdi ama hoş, kütür kütür bir dokusu ve mayhoş bir kokusu vardı. Ağaçlara kaşlarını çatarak bakan Sungi’nin dediğine göre kurak bir yıl olmuş; geçen seneki kadar meyve alamamışlar ve mısır da pek iyi değilmiş.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Sungi iki küçük kızını Jemmy’yle ilgilenmeleri için yollamış, tahtayı işaret ederek onları dikkatli olmaları konusunda uyarmıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ayı Öldüren geldi, bu iyi,” dedi kalçasına bastırdığı elma sepetiyle bana doğru dönerek. “Bu ayı iyi değil; konuşmamak bizimle.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ah, evet,” dedim akıllı bir şekilde başımı sallayarak. Diğer kadınlardan biri yardımsever bir şekilde bu fikri iyice açtı, akıllı bir ayının şamanın duasına dikkat edeceğini, şamanın ayının ruhunu çağırdığını, böylelikle avcıların ve ayıların uygun bir şekilde karşılaşacaklarını anlattı. Ayının rengine, inatçı ve kötü doğasına bakıldığında, bunun gerçek bir ayıdan çok, kendini ayı olarak göstermeye çalışan kötü bir ruh olduğunu düşünüyorlardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ah,” dedim, daha akıllı bir şekilde. “Jackson ‘Ulu Beyaz’dan bahsetti -bahsettiği ayı mıydı?” Gerçi Peter beyazın en iyi renklerden biri olduğunu söylemişti elbette.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Cherokee adının ne olduğunu açıklamakla uğraşmaktansa bana İngilizce ismini söyleyen Anna, bunu duyunca şaşkınlıkla gülmeye başladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hayır, hayır! Ulu Beyaz bir ateştir.” Diğer kadınlar da lafa giriştiler. Sonunda kesinlikle çok güçlü olan ve derin saygı görmesi gereken ateşin yararlı bir varlık olduğunu anladım. Beyaz hayvanlar genelde saygı görüyor ve diğer dünyadan -burada bir iki kadın bana yan yan baktılar- mesaj getirdiklerine inanılıyordu ama bu ayı onların anladığı şekilde davranmıyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Josiah Beardsley’nin anlattıklarından, ayının yaptıklarını ve ‘siyah şeytan’ı öğrendiğim için, bunu gayet iyi anlayabiliyordum. Josiah’yı bulaştırmak istemedim ama hikâyeler duyduğumdan, siyahî bir adamın ormanda kötü şeyler yaptığından -nereden duyduğumu söylememeye dikkat ederek- bahsettim. Bunları duymuşlar mıydı acaba?</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Ah, evet, beni rahatlattılar ama şaşırmadım. ‘Oralarda’ -köyün uzaklarını, nehrin ötesindeki görünmeyen kartal eğreltilerini ve alçak arazileri göstererek- yaşayan küçük bir grup siyahî adam varmış. Bu adamların, özellikle de batıdan geldikleri için şeytan olmaları mümkünmüş.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Olmamaları da mümkündü. Köydeki avcılardan bazıları onları bulmuş, günlerce dikkatle takip etmiş, ne yaptıklarına bakmış. Avcılar siyahî adamların sefalet içinde yaşadıklarını, neredeyse hiç giysileri ve düzgün evlerinin olmadığını bildirmişler. Kendilerine saygıları olan şeytanlar böyle yaşamazlardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Çok az kişiydiler ve yağmalanmak için fazla fakirmişler -avcılar yalnızca üç kadının olduğunu ve onların da çok çirkin olduklarını söylemişler- ama yine de şeytan olabilirlermiş. Köylüler de şimdilik onları bırakmışlar. “Siyahî adamlar asla köye yaklaşmıyorlar,” diye ekledi bir kadın burnunu kırıştırarak; köpekler kokularını alırlardı. Sonra daha genç olan kızlar yere düşenleri toplarken, biz de ağaçlardaki olgun meyveleri toplamak için bostanın içine dağılınca, konuşma kesildi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Öğleden sonra yorgun, güneşte yanmış ve elma kokarak eve döndüğümüzde avcıların geri döndüklerini gördük.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Dört keseli sıçan, on sekiz tavşan ve dokuz sincap,” dedi Jamie, yüzünü ve ellerini ıslak bir bezle silerek. “Bir sürü de kuş bulduk ama George Gist’in tüyleri için almak istediği bir doğan dışında güvercinlerin hiçbirine dokunmadık.” Rüzgârdan dağılmıştı, burnunun kemeri kızarmıştı ama çok neşeliydi. “Tanrı Bree’yi kutsasın, nehrin hemen öte yanında güzel bir geyik vurdu. Göğsünden vurdu, riskli bir iş olmasına rağmen boğazını kendi kesti. Hayvan hâlâ tepiniyordu.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ah, güzel,” dedim belli belirsiz. Kızımın yanı başındaki keskin toynakları ve öldürücü boynuzları düşündüm.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Endişelenme Sassenach,” dedi yüzümdeki ifadeyi görünce. “Ona nasıl yapacağını öğrettim. Arkadan geldi.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ah, iyi,” dedim biraz daha keskin bir şekilde. “Avcılar etkilenmiştir herhalde, değil mi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Çok,” dedi neşeyle. “Biliyor musun Sassenach, Cherokeeler kadınlarının avlanmalarına izin verdikleri gibi savaşmalarına da izin veriyorlarmış. Sık sık değil ama,” diye ekledi, “ara sıra biri kafasına koyuyormuş ve buna Savaş Kadını diyorlarmış. Erkekler de onların arkasından gidiyorlarmış.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Çok ilginç,” dedim, Brianna’nın bir Cherokee akıncı müfrezesine liderlik etmeye davet edildiği görüntüyü kafamdan sil</span><span class="char-style-override-4" xml:lang="tr-TR">meye çalışarak. “Sanırım kan akacak.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ne?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Yok bir şey. Ayı gördünüz mü? Yoksa birbirinize ilginç âdetler anlatmakla çok mu meşguldünüz?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Yüzünü sildiği havlunun ardından tek gözünü kısarak bana baktı ama oldukça ılımlı bir şekilde cevap verdi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Birçok ayı izi bulduk. Josiah çok iyi görüyor. Yalnız dışkıları değil; tırmalanmış ve dalları tüyle dolu bir ağaç buldu. Ayıların bir ya da iki favori ağaçları olduğunu ve defalarca aynı ağacın başına geldiklerini söylüyor. Böylece eğer bir ayıyı öldürmek istiyorsan, o ağacın yanında kamp kurup beklemeliymişsin.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Sanırım bu taktik henüz işe yaramamış, değil mi?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Yarayacaktı,” diye cevapladı sırıtarak, “fakat yanlış ayıydı. Ağaçtaki tüyler koyu kahverengiydi, beyaz değil.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Her şeye rağmen keşif gezisi hüsranla sonuçlanmamıştı. Avcılar köyün etrafında yarım daire çizmişler, ormanın derinliklerine kadar girmişler, sonra nehre kadar inmişlerdi. Kartal eğreltisi yakınlarındaki alçak arazinin yumuşak toprağında bir takım ayak izlerine rastlamışlar.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Josiah buldukları izin tüylerini buldukları ayının ayak izlerinden farklı olduğunu söyledi. Tsatsa’wi bu izlerin, beyaz ayı arkadaşını öldürdüğünde gördüğü izlerin aynısı olduğunu söylemiş.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Oradaki tüm ayı uzmanlarının mutabık olduğu mantıklı sonuç, hayalet ayının büyük ihtimalle kartal eğreltisinin içine bir in kazdığıydı. Bu tür yerler yaz sıcağında bile karanlık ve serin olur, içleri kuş ve av hayvanlarıyla saklanırdı. Sıcak havalarda geyikler bile oraya sığınırdı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Böyle bir yere at sırtında giremezsin, değil mi?” diye sordum. Saçlarındaki yaprakları parmaklarıyla ayıklayarak başını iki yana salladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hayır, yayan da gidemezsin. Ama ayının peşinden içeri girmemiz gerekmiyor.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bunun yerine, plan kartal eğreltisini ateşe vermek, ayıyı -ve içerideki herhangi bir başka hayvanı- alçak arazinin zemininden, kolayca öldürülebileceği diğer tarafa kaçırtmaktı. Görünüşe göre bu plan avcıların, özellikle de sonbaharda, kartal eğrel</span><span class="char-style-override-4" xml:lang="tr-TR">tilerinin kuruduğu ve yanacak duruma geldiği zamanlarda sıkça yaptıkları bir işti. Bunun yanı sıra, yangın sayesinde yalnızca ayı değil, diğer hayvanlar da inden çıkacaklardı. Otuz kilometre uzaktaki diğer köye de avcıların gelip Ravenstown’daki avcılara katılması için davet gönderilmişti. Şanslılardı, iki köyün de kışı geçirmesi için yeterince av hayvanı yakalanacaktı</span> <span class="italik char-style-override-5" xml:lang="tr-TR">ve</span> <span class="char-style-override-4" xml:lang="tr-TR">fazladan gelecek olan avcılar şeytani hayalet ayının kaçmamasını garanti edeceklerdi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Çok etkili,” dedim, keyifliydim. “Umarım köleleri de evlerini ateşe vererek dışarı çıkartmazlar.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ne?” Saçlarını temizlemeyi bıraktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Siyah şeytanlar,” dedim, “ya da bu tür bir şey.” O kaçak köleler hakkında öğrendiklerimden bahsettim.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Şeytan olduklarını düşünmüyorum,” dedi soğuk bir şekilde, saçlarını yukarıdan kuyruk yapmam için önüme oturdu. “Ama tehlikede olacaklarını da sanmıyorum. Kartal eğreltisinin uzaklarında, nehrin karşı kıyısında yaşıyor olmalılar. Ama yine de soracağım. Zaman var; avcıların Kanu’gala’yi’den gelmelerine üç dört gün var.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Eh, iyi o zaman,” dedim kayışı düzgünce bağlamaya çalışarak. “Böylelikle geri kalan bütün güvercin ciğerlerini yiyecek zamanın olacak.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR"> </span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Sonraki birkaç gün güzel geçse de Kanu’gala’yi’deki -Briertown’daki ya da bana öyle söylendi- avcıların gelişiyle heyecan doruğa tırmanmıştı. Zorlu arazi şartlarında uzman oldukları için mi davet edildiklerini merak ediyordum ama sormaktan kaçındım. Jamie her zamanki ustalığıyla Cherokee dilindeki sözcükleri şıp diye seçebiliyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jemmy, dil yeteneğini büyükbabasından almışa benziyordu. Geldiğimizden beri geçen bir hafta içinde sözcük dağarcığını ikiye katlamıştı, bildiği sözcüklerin yarısı İngilizce, yarısı Cherokee dilindeydi ve bu yüzden onu annesi hariç kimse anlamıyordu. Benim kendi sözcük hazinem ise ‘su,’ ‘ateş,’ ‘yemek,’ ve ‘imdat!’ sözcüklerinin eklenmesiyle genişlemişti. Geri kalan sözcükler için İngilizce konuşan Cherokeeler’in nezaketine gü</span><span class="char-style-override-4" xml:lang="tr-TR">veniyordum.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Törenlerden ve -kızarmış elmayla güvercin ciğeri içeren- mükellef bir hoş geldiniz şöleninden sonra, avcıların çoğunluğu şafak vakti okları, misket tüfekleri ve yivli tüfekleriyle meşalelerini alıp yola çıktılar. Kahvaltılarını -güvercin ciğeriyle ve taze elmayla karıştırılmış mısır unu lapası- güzelce edip gittiklerini gördükten sonra, av partisine katılmayanlar evlere çekilip zamanı sepet yaparak, dikiş dikerek ve konuşarak geçirmeye başladılar.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Hava sıcak, bunaltıcı ve hareketsizdi. Toplanan mısırların ve ayçiçeklerinin kuru saplarının darmadağın durduğu tarlalarda yaprak kımıldamıyordu. Köyün sokağında toz kaldıracak en ufak bir esinti yoktu. Ben şahsen Sungi’nin serin ve gölgeli kulübesine sığınmaktan memnundum.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Gün içinde konuşurken Nayawenne’in benim için yaptığı tılsımın içinde ne olduğunu sormayı düşündüm. O Tuscaroran kabilesinin şifacı kadınıydı, o halde altta yatan inançlar aynı olmayabilirdi -ama ben yarasayı çok merak ediyordum.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Yarasalar hakkında bir hikâye var,” diye başladı konuşmaya Sungi. Gülümsememi saklamaya çalıştım. Cherokeeler aslında İskoç dağlılarına çok benziyorlardı, özellikle de hikâyelere düşkünlükleri bakımından. Köyde geçirdiğimiz birkaç gün içinde bile birçok hikâye duymuştum.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hayvanlar ve kuşlar topla oynamaya karar vermişler,” dedi Anna, Sungi’nin söylediklerini sessizce çevirerek. “O zamanlar yarasalar diğer hayvanlar gibi dört ayaklarının üzerinde yürürlermiş. Ama topla oynamaya geldiklerinde, diğer hayvanlar hayır, demişler, oynatmamışlar; çok küçükmüşler ve ezilmemelerine imkân yokmuş. Yarasalar bundan hoşlanmamışlar.” Sungi kaşlarını çatmış, hoşnutsuz bir yarasa taklidi yapmıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Yarasalar da kuşlara gidip onların tarafında oynamayı teklif etmişler. Kuşlar bu teklifi kabul etmişler, yapraklar ve çubuklarla yarasalara kanat yapmışlar. Kuşlar top oyununu kazanmışlar ve yarasalar kanatlarını o kadar çok sevmişler ki- ”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Sungi aniden sustu. Başını kaldırıp havayı kokladı. Etrafımızdaki kadınlar da birden susuverdiler. Sungi kalkıp kapıya doğru gitti, dışarı bakarken elini kapı eşiğine yasladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Dumanın kokusunu alabiliyordum -rüzgâr getirdiği için bir saattir bunu kokluyordum- ama yanık kokusunun şu anda daha güçlü olduğunu fark ettim. Sungi dışarı çıktı, kalkıp diğer kadınlarla birlikte onu takip ettim.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Gökyüzünü dolduran yağmur bulutlarıyla hava kararmaya başlamıştı ama uzaktaki ağaçların üzerinden kalkan is bulutu hâlâ daha koyuydu. Rüzgâr çıkmış, yaklaşan fırtınayla birlikte gelmişti. Kuru yaprak yığınları küçük ve sıçrayan adımlarla yürüyen ayaklar gibi bir sesle yanımızdan geçip gitti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Birçok dilde ani hoşnutsuzlukları bildirmek için uygun tek heceli sözcükler vardır. Cherokee dilinde de öyle. Sungi harflerini tam seçemediğim bir şey söyledi ama anlamı gün gibi ortadaydı. Daha genç olan kadınlardan biri parmağını yalayıp havaya kaldırdı ama bu hareket gereksizdi. Rüzgârı yüzümde hissedebiliyordum, omuzlarıma düşen saçlarımı uçuşturacak kadar, ensemi üşütecek kadar güçlüydü. Doğrudan köye doğru ilerliyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Anna uzun ve derin bir nefes aldı; duruma ayak uydurmak için omuzlarını dikleştirdiğini gördüm. Sonra birden kadınlar sokaktan aşağıya, evlerine doğru koşup çocuklarına seslendiler, kurutulmuş etleri eteklerine doldurmak, saçaklardaki soğanları ya da kabakları toplamak için durdular.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jemmy’nin nerede olduğunu bilmiyordum; daha büyük olan Kızılderili kızlardan biri Jemmy’yi oynamak için yanına almıştı ama bu kargaşa içinde onun hangi kız olduğundan emin olamadım. Eteklerimi toplayıp sokağın aşağısına doğru koştum, bir yandan da davetsiz bir şekilde her eve dalıyor, içeride Jemmy’yi arıyordum. Havada güçlü bir aciliyet havası olsa da, telaş yoktu. Kuru yaprakların sesi hiç kesilmiyordu, topuklarımı takip eden belli belirsiz bir hışırtıydı bu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jemmy’yi girdiğim beşinci evde buldum. Çeşitli yaşlardan birçok çocukla birlikte, bufalo kürkünden bir kaftanın altına girmiş yavru köpekler gibi uyuyordu. Yumuşak karanlığın ortasında deniz feneri gibi parıldayan saçları olm</span><span class="char-style-override-4" xml:lang="tr-TR">asaydı onu seçmem imkânsız olurdu. Çocukları elimden geldiğince nazik bir şekilde uyandırıp Jemmy’yi çektim. Jemmy hemen uyanıp etrafına anlam veremeden gözlerini kırpıştırarak bakındı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Büyükanneyle gel tatlım,” dedim. “Şimdi gideceğiz.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Atla mı?” diye sordu birden gözlerinin içi parlayarak.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Harika bir fikir,” diye cevapladım Jemmy’yi kalçamın üzerine doğru oturtarak. “Gidip atı bulalım, olur mu?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Sokağa çıktığımızda duman kokusu daha da ağırlaşmıştı. Jemmy öksürdü. Nefes aldığımda boğazımda kekremsi ve acı bir tat alıyordum. Tahliye işlemi tam gaz devam ediyordu; insanlar -daha çok kadınlar- evlerine bir giriyor, bir çıkıyorlar, çocukları önlerine katıyor, eşyalarını hızla sarıyorlardı. Yine de telaş ya da alarm havası yoktu; herkes endişeli ama bu konuda sakin görünüyordu. Ormanın derinliklerindeki ahşap bir köyün ara sıra yangın riskiyle karşı karşıya kalabileceğini düşündüm. Köylülerin en azından daha önceden orman yangını olasılığıyla karşılaştığını ve bununla başa çıkmaya hazırlandıklarını düşündüm.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bunu düşünmek beni biraz olsun rahatlatsa da sesini duyduğum kuru yaprak hışırtısının aslında yaklaşan yangının çıtırtısı olduğunu anlamak hiç sakinleştirmiyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Atların çoğu avcılarla birlikte gitmişti. Ağıla ulaştığımda yalnızca üç at kaldığını gördüm. Köyün yaşlı erkeklerinden biri tekine binmişti, Şeytan’ı ve diğer atı bağlayıp gitmeye hazırlandı. Şeytan’ın üzerinde eyer, eyer çantaları ve dizgin vardı. Yaşlı adam beni gördüğünde gülüp Şeytan’ı işaret ederek bir şeyler söyledi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Teşekkürler!” diye cevapladım. Adam eğilip Jemmy’yi ustaca kollarımdan alıp Şeytan’a binmeme yardım etti. Jemmy’yi yeniden almadan önce dizginleri tutmamı bekledi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Atların hepsi huzursuzdu, ayaklarını yere vurup tepiniyorlardı. Tıpkı bizim gibi, onlar da yangının ne olduğunu biliyorlar ve bizden daha çok nefret ediyorlardı. Dizgini sıkıca tek elimle tutup, diğer elimle de Jemmy’yi sıkı sıkı tuttum.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Pekâlâ, hayvan,” dedim Şeytan’a otoriter bir sesle. “Şimdi gidiyoruz.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Şeytan bu önerime dünden razıydı; sanki yarışın bitiş çizgisiymiş gibi çitin arasındaki boşluğa doğru ilerledi. Geçerken eteklerim çitin dikenlerine takıldı. Yaşlı adamın iki atıyla birlikte otlaktan çıkıp bize yetişebilmesi için hayvanı bir süre geriye doğru çektim.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Adam bağırarak bir şey söyledikten sonra dağın yangından uzak bir kısmını gösterdi. Rüzgâr hızlanmıştı; adamın uzun gri saçları yüzüne düştü, sözleri boğuk boğuk duyuldu. Saçlarını savurdu ama söylediklerini tekrarlamakla uğraşmadı. Onun yerine atını gösterdiği yöne doğru sürdü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Şeytan’ın böğrüne bastırıp yaşlı adamın arkasından gitmesine çabaladım, ama bir yandan da tereddüde düşüp dizgini yakın tuttum. Kafamı çevirip köye baktığımda, evlerin arasından çıkıp yaşlı adamın gösterdiği yöne doğru ilerleyen insanlar gördüm. Kimse koşmuyordu ama kararlı adımlarla yürüyorlardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bree köyün tehlikede olduğunu anlar anlamaz Jemmy için geri dönecekti. Jemmy’yi güvende tutacağıma inanıyordu ama bu şartlar altındaki hiçbir anne, çocuğuna kavuşmadan huzuru bulamazdı. Acil bir tehlikenin içinde değildik. Ben de Şeytan’ın gittikçe artan hızına rağmen onu geri çekip bekledim.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Rüzgâr ağaçların arasında esiyor, yeşil, kırmızı ve sarı yaprakları dallarından kopartıp üstümüze yağdırıyor, düşen yapraklar eteğime ve Şeytan’ın kürküne sonbahar yaması gibi yapışıyordu. Bütün gökyüzü mor-siyah bir renge dönmüştü. Rüzgârın hışırtısı ve yangının çıtırtısı altında gök gürültüsünün ilk gümbürtülerini duydum. Yaklaşan yağmurun kokusunu dumanın içinden bile alabiliyordum. Bir anda içim umutla doldu. Sıkı bir sağanak tam da ihtiyacımız olan şeydi ve ne kadar erken yağarsa, o kadar iyiydi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Çevresinde olup bitenler Jemmy’yi aşırı heyecanlandırmıştı ve küçük tombik ellerini eyere vurup gökyüzüne kişisel bir savaş ilahisi söylüyordu. “Ugi-ugi-ugi!” gibi bir şeydi bu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Şeytan, Jemmy’nin bu tavrını hiç umursamamıştı. Onu kontrol altında tutmakta çok zorlanıyordum; dizgini çekiştirip durunca tıpkı bir tirbuşon gibi dengesiz daireler çizmeye başladık. Dizgin elimi kesiyordu ve Jemmy’nin çıplak topukları uyluk kemiklerimi dövüyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Tam vazgeçip atı kendi haline bırakacaktım ki at aniden arkasına dönüp köye doğru kişneyerek bakmaya başladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Gelen atlıların olduğu kesindi; köyün uzak kısmından tırıs giden bir sürü at gördüm. Diğer atları görünce sevinen Şeytan, yangınla aynı yönde olmasına rağmen köye dönmeyi deli gibi istiyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Köyün ortasında Brianna’yla ve Jamie’yle karşılaştım, ikisi de sokaktan aşağı inerken telaşla etraflarına bakıyorlardı. Jemmy annesini görünce keyifle ciyaklayıp kollarına atıldı. Atın gergin toynaklarının altında çiğnenmek umurunda değildi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ayıyı buldun mu?” dedi Jamie’ye.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hayır!” diye bağırdı artan rüzgâra karşı. “Uzaklaş Sassenach!”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Bree çoktan yola çıkmış, ormana, son köylülerin ağaçların altında kaybolduğu tarafa doğru ilerliyordu. Jemmy’ye olan sorumluluğumdan kurtulunca aklıma başka bir şey gelmişti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bir dakika!” diye bağırdım. Dizginleri çekip Şeytan’ın sırtından inerek dizginleri Jamie’ye attım. Jamie dizginleri yakalayıp arkamdan bağırdı ama ne dediğini duymadım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Sungi’nin evinin önündeydik, saçakların altındaki ayçiçek yağı yığınlarını görmüştüm. Kartal eğreltisine doğru bakmaya cesaret ettiğimde yangının kesinlikle yaklaştığını gördüm; yanımdan döne döne duman bulutları geçiyordu ve kırbaç gibi şaklayan ağaçların arasındaki uzak alevin parıltısını gördüğümü</span> <span class="italik char-style-override-5" xml:lang="tr-TR">sandım.</span> <span class="char-style-override-4" xml:lang="tr-TR">Yine de yangından at sırtında kaçabileceğimizden oldukça emindim ve yerde bir yılın bal kârı duruyordu; balımı yangına veremezdim.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie’nin kızgın bağırışlarını duymazdan gelip eve daldım, Sungi’nin almadığını umut ederek etrafa saçılmış sepetleri deli gibi karıştırdım. Almamıştı. Bir avuç dolusu ham deri alıp evden çıktım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Dönen toz ve duman bulutunun içinde yere eğilip, deri şeritlerle iki heybenin ağzını bağladım, iki şeridi de birbirine bağladıktan sonra deriyi elimden geldiğince sıktım. Heybeleri beceriksizce kollarıma alıp atlara doğru yalpalayarak yürüdüm.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Ne yaptığımı gören Jamie dizginleri tek eline alıp eğildi, deri heybelerin ağzını bağladığım uyduruk şeritleri tuttu, Gideon’un iki yanına düşecek şekilde astı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Haydi!” diye bağırdı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bir tane daha kaldı!” diye seslendim. Eve koşmaya başlamıştım bile. Göz ucuyla Jamie’nin bir an önce uzaklaşmak isteyen ve bu yüzden homurdanıp duran atlarla kavga ettiğini gördüm. Benim hakkımda Galce hoş olmayan şeyler söylüyordu ama sesinde bir vazgeçiş sezmiştim. Göğsümü darlayan ve kaygan deri şeritlerle yalpalamama neden olan gerginliğime rağmen gülümsememi bastıramadım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Şeytan homurdanıp gözlerini yuvarlıyor, dişlerini korkuyla gösteriyordu ama ben son iki yağ heybesini eyere yükleyip atın sırtına bindiğim sırada Jamie, Gideon’un dizginlerini çekti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie dizginleri sıkı sıkı tutmayı bıraktığında, Şeytan ilerlemeye başlamıştı. Dizgin ellerimdeydi ama ne kadar gereksiz olduğunu düşünüp bütün kuvvetimle eyere yapıştım. Alelacele ilerlerken yağ heybeleri deli gibi bacaklarıma çarpıyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Fırtına artık daha da yakındaydı; rüzgâr dinmişti ama başımızın üstünde çakan şimşeklerin gürültüsü yüzünden Şeytan, tıpkı bir tavşan gibi hızla açık alana doğru koşuyordu; şimşekten nefret ediyordu. Geçen sefer onun üzerindeyken bir yağmur fırtınası vardı ve deli gibi koşarken düşmeyeyim diye sırtına sıkı sıkı yapışmıştım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Sonra ormana girdik. Yapraksız dallar kırbaç gibi çarpıyordu. Atın sırtına doğru iyice eğildim, dallar gözüme girmesin diye gözlerimi kapadım. Şeytan mecburen daha yavaş hareket etmeye başlamıştı ama hâlâ telaşlıydı; kıçının nasıl sallandığını hissediyor, burun deliklerinden alıp verdiği nefesi duyuyordum.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Yeniden şimşek çaktı ve Şeytan kaygan yaprakların üzerinde tökezleyip yana doğru döndü, fidanlara çarptı. Esnek fidan sayesinde büyük bir zarardan kurtulduk. Yalpalayarak doğrulduk ve ilerlemeye devam ettik. Tek gözümü dikkatle açtığımda Şeytan’ın bir şekilde yolunu bulmayı başardığını gördüm. Yol, önümüzdeki yoğun ormanın içinde zikzaklar halinde ilerliyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Sonra yol yeniden ağaçlar tarafından kapatıldı. Yabani hanımelinin sarıya dönen döküntüleriyle ve kırmızı sarmaşıklarla örülmüş gövdelerin ve dalların klostrofobik dizilişinden başka bir şey göremiyordum. Gür orman atın hızını daha da yavaşlattı. Sonunda derin bir nefes alıp Jamie’nin nerede olduğunu düşünmeye başladım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Yeniden şimşek çaktı. Arkamdan, pek uzak sayılmayacak bir mesafeden gelen tiz kişneme sesini duydum. Şeytan şimşekten nefret ediyordu ama Gideon da başka bir atın peşi sıra gitmekten nefret ediyordu. Bizi yakalamak için az sonra dibimizde bitecekti.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Ağır bir yağmur damlası kürekkemiklerimin arasına damladı. Yağmaya başlayan, etrafımdaki yaprakların, ağaçların ve toprağın üzerine damla damla düşen yağmurun şırıltısını duydum. Ozonun keskin kokusu burun deliklerimdeydi ve bütün orman yeşil bir iç çekip kendini yağmura açıyor gibiydi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Ben de rahatlayıp derin bir iç çektim.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Şeytan birkaç adım daha atıp nefes nefese mola yerine doğru yürüdü. Onu yeniden ateşleyecek yeni bir şimşek sesini beklemeden hızla yere inip dizginlerini tuttum, hayvanı bir ağaca bağladım -ve bu titrek ve kaskatı kesilmiş ellerim yüzünden hiç kolay bir iş değildi.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Tam zamanında. Şimşek yeniden çaktı ve öyle gürültülüydü ki sesi adeta tenimde hissettim. Şeytan bağırıp geri geri gitti, ipini çekiştirdi ama onu ağacın gövdesinin etrafına bağlamıştım. Hayvanı yatıştırmak için yanına gittiğimde, Jamie beni arkadan yakaladı. Bir şey söylemek için ağzını açtığı sırada yeniden şimşek çakıp sesini bastırdı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Dönüp Jamie’ye yapıştım, bastırdığım şokun adrenaliniyle titriyordum. Yağmur bardaktan boşanırcasına yağıyor, soğuk damlalar yüzüme çarpıyordu. Alnımı öpüp beni büyük bir ağacın altına soktu. Ağacın iğneleri yağmuru kesip mis kokulu ve neredeyse kuru bir sığınak sağlıyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Vücudumu saran adrenalin azalmaya başladığında etrafıma bakındım ve bu sığınağın ilk sakinlerinin biz olmadığımızı gördüm.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Baksana,” dedim gölgeleri işaret ederek. İzler hafif ama belirgindi; biri burada küçük kemikleri temiz bir şekilde sıyırarak bir şey yemişti. Hayvanlar bu kadar temiz olamazlardı. Hayvanlar dökülen iğne yapraklarından rahat bir yastık da yapmazlardı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Jamie bir başka şimşekle irkildi. Başını beni onaylarcasına salladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet, burası bir adam öldüren noktası. Gerçi son zamanlarda kullanılmamış.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“</span><span class="italik char-style-override-5" xml:lang="tr-TR">Ne</span> <span class="char-style-override-4" xml:lang="tr-TR">noktası?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Adam öldüren,” diye tekrarladı. Arkasında gökyüzü yıldırımın ışığıyla aydınlanınca silueti adeta retinama kazındı. “Nöbetçilere böyle diyorlar; nöbet tutmak ve habersizce gelen birini durdurmak için köyün dışında kalan savaşçılara öyle deniyor. Anladın mı?”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Henüz pek bir şey anlayamadım.” Elimi uzattım, paltosunun koluna dokunup güvenine sığındım. Kamaşan gözlerim düzelsin diye gözlerimi kapadım ama mühürlü gözkapaklarıma rağmen şimşeğin ışıltısını hâlâ görebiliyordum.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Şimşek biraz olsun uzaklaşmış gibiydi ya da en azından artık daha nadir çakıyordu. Gözlerimi kırpıştırdım ve hâlâ görebildiğimi fark ettim. Jamie yan tarafımızı işaret etti. Bir tür kayanın üzerinde durduğumuzu ve arkamızdan bir dağın yükseldiğini gördüm. Aşağıdaki kozalaklı ağaçların görüntüsünü kestiği dar bir açıklık vardı. Bu dağlarda bu açıklığa da bir insan eli değmişti. Kozalaklı ağaçların dallarına bakarken Ravenstoawn’ın uzandığı küçük vadinin üzerinde nefes kesen bir manzara gördüm.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Yağmur hafiflemişti. Böyle yüksek bir gözetleme yerinden bakarken bulutların yalnızca bir değil, birçok fırtına getirdiklerini gördüm; koyu yağmur yamaları bulutlardan gri kadife peçeler gibi sarkıyordu. Sessiz ve sivri şimşek çatalları aniden uzak tepelerin üzerindeki siyah gökyüzünü yarıyor, peşi sıra gök gürlüyordu.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Uçuk gri renkte alçak ve düz bir tacı andıran duman bulutu, kartal eğreltisinin üzerini kaplamış ve kararmış gökyüzünde neredeyse beyaza çalmıştı. Çok yüksekte bile olsak, yağmur kokusuna karışan yanık kokusu insanın burnuna doluyordu. Kamışların içine hâlâ yanmakta olan alevleri ara ara görüyordum ama yangının büyük bir kısmının söndüğü belliydi; bir sonraki yağmurla tamamen sönecekti. İnsanların ormandan çıkıp küçük gruplar halinde, eşyaları ve çocuklarıyla birlikte köye döndüklerini görebiliyordum.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Gözüm atlıları aradı. Kızıl saçlı bir atlı şöyle dursun, hepi topu yalnızca bir tane at görebildim. Brianna ve Jemmy kesinlikle güvendeydiler, değil mi? Aniden ürpermiştim; dağ havasının değişkenliğiyle hava bir saatten az bir süre içinde boğucu bir battaniyeden buz gibi bir soğuğa dönmüştü.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“İyi misin Sassenach?” Jamie sıcak elini boynuma koydu, parmakları omuzlarımın gergin çizgisini nazikçe okşadı. Derin bir nefes alıp elimden geldiğince rahatlamaya çalıştım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet. Sence aşağı inmek güvenli olur mu?” Yolun hem dar, hem de yokuş olduğunu görmüştüm; şimdi ise çamurlu ve dökülmüş ıslak yapraklar yüzünden kaygan olacaktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Hayır,” dedi, “ama bence- ”Aniden durdu, gökyüzüne bakarak kaşlarını çattı. Arkamıza baktı; Şeytan’ı bağladığım ağacın altında yan yana duran atları göremiyordum.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Burada kalmamızın güvenli olmadığını düşündüğümü söyleyecektim,” dedi sonunda. Düşünürken parmaklarını nazikçe omzuma dokundurup yağmur damlaları gibi hızlı hızlı konuşmaya başladı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Ama fırtına çok hızlı ilerliyor; dağın arkasından yaklaştığını ve gök gürültüsü...” Dramatik bir zamanlamayla vadi boyunca gök gürültüsünün keskin patlaması duyuldu. Atlardan birinin acı acı kişnediğini ve çektiği ipin bağlı olduğu ağacın yapraklarının hışırtısını duydum. Jamie yüzünde karamsar bir ifadeyle kafasını çevirip baktı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Atın gök gürültüsünden çok korkuyor Sassenach.”</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet, fark ettim,” dedim üşüdüğüm için yanına sokularak. Yeni bir fırtına yaklaşırken yağmur da yeniden yağmaya başlamıştı.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Evet, eğer bu yola çıkma konusunda ısrar edersen onun da senin de boynunuz kırılacak.” Yeniden duyulan gök gürültüsüyle sözlerinin hepsi duyulmasa da ne demek istediğini anlamıştım.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“Bekleyeceğiz,” dedi kesin bir dille.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Beni önüne doğru çekip kollarını belime sardı, çenesini başıma yaslayıp dururken içini çekti. Çam ağacının sığınağında durup fırtınanın gelmesini birlikte bekledik.</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">Aşağıda kartal eğreltisi hışırdıyor, yangının dumanı yükselmeye ve rüzgârla birlikte uçmaya başlıyordu. Birden Roger’ın bu bulutlu havada nerede olduğunu merak ettim. Fırtınadan korunacağı güvenli bir sığınak bulabilmiş miydi?</span></p>

    <p class="Normal para-style-override-7" xml:lang="zh-CN"><span class="char-style-override-4" xml:lang="tr-TR">“O ayının da nerede olduğunu merak ediyorum,” dedim düşüncelerimin yarısını seslendirerek. Jamie’nin göğsü kederli bir kahkahayla hareket etti ama gök gürültüsü sözlerini yine gizlemişti.</span></p>

    <p class="Normal para-style-override-8" xml:lang="zh-CN"><span class="bold char-style-override-13" xml:lang="tr-TR"> </span></p>
  </div>
</body>
</html>