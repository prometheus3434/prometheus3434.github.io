<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>7-5</title>
  <link href="../Styles/idGeneratedStyles.css" rel="stylesheet" type="text/css" />
</head>

<body>
  <div class="Basic-Text-Frame">
    <p class="anabaslik" id="_idParaDest-6">VI</p>

    <p class="paragraf">Madam Anjou’nun mağazası Le Chic Parisien şehrin tam göbeğinde, Tiyatro Caddesi’nde, Opera Binası’nın arkasında, çok katlı büyük bir binanın birinci katındaydı. Caddeden üç basamak yukarı çıktıktan sonra girilen mağazanın cam kapısının iki yanındaki geniş vitrin camlarının üzerinde tozlu tüller asılıydı. Madam Anjou’nun başına ne geldiğini ya da mağazanın neden böylesi ticaret yapılmayan bir hale büründüğünü hiç kimse bilmiyordu. Sol kanatta renkli bir kadın şapkası çizimi ve üzerinde altın renkli harflerle “Chic Parisien” yazısı vardı. Fakat sağ kanatın iç tarafına sarı renkli kartondan bir poster yapıştırılmıştı. Posterin üzerinde Topçu Birliği’nin birbiriyle çapraz konumdaki toplardan oluşan amblemi vardı. Üzerinde ise şu sözler yazılıydı:</p>

    <p class="paragraf">“Kahraman olmayabilirsiniz -ama mutlaka gönüllü olmalısınız.”</p>

    <p class="paragraf">Çapraz topların altında da şöyle yazıyordu:</p>

    <p class="paragraf">“Havancı Alayı için gönüllü olanlar adlarını buraya yazabilirler.”</p>

    <p class="paragraf">Mağazanın önünde park halinde bakımsız ve kirli sepetli bir motosiklet duruyordu. Yuvarlak bir kapı tokmağı olan kapı sürekli açılıp, çarparak kapanıyor, her açıldığında da çok hoş bir çan sesi duyuluyor –trrring-trrring– ve bu ses Madam Anjou’nun eski güzel günlerini anımsatıyordu.</p>

    <p class="paragraf">Mişlayevski ve Karas, Aleksey Turbin’in evinde birlikte sarhoş oldukları gecenin sabahında hemen hemen aynı anda kalktılar. Her ne kadar saat biraz geç olsa da -işin aslı öğle civarıydı- tamamen ayık kafalarla uyanmalarına çok şaşırdılar. Görünüşe bakılırsa Nikolka ve Şervinski çoktan gitmişlerdi. Şervinski Merkez Karargahtaki görevine dönerken Nikolka da sabah çok erken saatlerde içinde ne olduğu bilinmeyen bir bohça hazırlayıp parmak uçlarında yürüyerek evden sıvışmış ve bağlı olduğu Piyade Birliği’ne gitmişti.</p>

    <p class="paragraf">Mişlayevski, Anyuta’nın mutfağın arkasındaki odasına giderken üstünü çıkardı. Perdenin arkasına gizlenmiş termosifonlu banyo bölmesine girip boynuna, sırtına ve kafasına buz gibi soğuk suyu boca etti ve keyifli bir ürperti ile bağırmaya başladı. “Ah! Oh! Enfes!” Kendisiyle birlikte çevresindeki bir metrekare çapındaki her yeri de yıkadı. Sonra kendini Türk havlusuyla kuruladı, giyindi, saçına briyantin sürdü, saçlarını taradı ve Aleksey’e,</p>

    <p class="paragraf">“Eee, Alyoşa… Bana bir iyilik yapıp mahmuzlarını ödünç verir misin? Eve gitmeyeceğim ve mahmuzlarım olmadan dolaşmak da istemiyorum” dedi.</p>

    <p class="paragraf">“Çalışma odasındalar, masanın sağ çekmecesinde.”</p>

    <p class="paragraf">Mişlayevski çalışma odasına gitti. Beceriksizce etrafı arayıp taradı ve odadan şıngırdayarak çıktı. Kara gözlü Anyuta, yatıya kaldığı teyzesinin evinden o sabah dönmüş, elinde tüyden yapılmış bir toz fırçasıyla oturma odasındaki sandalyelerin üzerindeki tozları alıyordu. Boğazını temizleyen Mişlayevski kapıya doğru baktıktan sonra biraz yürüyüp usulca konuşmaya başladı:</p>

    <p class="paragraf">“N’aber Anyuta?”</p>

    <p class="paragraf">“Elena Vasilievna’ya söylerim” diye fısıldayarak cevap verdi, Anyuta, otomatik bir refleksle. Ölüm cezasına çarptırılmış, celladının baltasını bekleyen bir mahkum gibi gözlerini yumdu.</p>

    <p class="paragraf">“Şaşkın kız...”</p>

    <p class="paragraf">Beklenmedik bir anda Aleksey Turbin kapı girişinde belirdi. Bir anda suratı asıldı.</p>

    <p class="paragraf">“Tüylü toz fırçasını mı inceliyorsun Viktor? Anlıyorum. Güzel alet, değil mi? Sen işine gitsen daha iyi olmaz mıydı? Anyuta şunu aklından çıkarma, olur da sana seninle evleneceğini söylerse sakın ona inanma, kesinlikle evlenmez.”</p>

    <p class="paragraf">“Aman be, sadece selam veriyordum.” Mişlayevski hak etmediği hakaret karşısında kıpkırmızı oldu, göğüs kafesi şişti ve şıngırdaya şıngırdaya misafir odasına doğru gitti. Yemek odasında zarif görünümlü kumral Elena’yı görünce tedirgin oldu.</p>

    <p class="paragraf">“Günaydın Lena tatlım. Eee... Hmm” (Mişlayevski’nin metalik tenor sesi yerine, boğazından kalın boğuk bir bariton ses çıktı.) “Lena, hayatım” diye ağzından çıkıveren sözcükler, içindeki hisleri olduğu gibi yansıtıyordu. “Bana darılma. Ben seni çok seviyorum ve senin de beni sevmeni istiyorum. Lütfen dün geceki iğrenç davranışlarımı unut. Benim gerçekten öyle bir hayvan olduğumu düşünmüyorsun, değil mi?”</p>

    <p class="paragraf">Bunları söylerken Elena’yı sımsıkı kavrayarak yanaklarından öptü. Aynı anda misafir odasındaki tüylü toz fırçası pat diye yere düştü. Teğmen Mişlayevski ne zaman Turbinlerin evine gelse Anyuta’nın başına hep garip şeyler gelirdi. Her türlü ev gereci elinden kayıp düşmeye başlardı. Eğer mutfaktaysa ya bıçaklar elinden kayıp gider ya da raftaki tabaklar devrilirdi. Anyuta’nın dikkati tamamen dağılırdı. Sebepsiz yere koridora koşar, Mişlayevski ayrık çenesi ve geniş omuzları, mavi pantolonu ve kısa, çok alçak mahmuzlarıyla kasıla kasıla oradan çıkıp gidene kadar orada şosonlarla oyalanır, eline bir bez parçası alıp onları silerdi. Onun gidişinin hemen ardından gözlerini kapatır, ayakkabı dolabının içindeki daracık saklanma yerinden yan yan çıkardı. Şu anda ise misafir odasında tüylü toz alma fırçasını elinden düşürmüş, öylece duruyor ve basma kumaştan yapılmış perdelerin arasından boş boş uzaklara, gri renkli bulutlu gökyüzüne bakıyordu.</p>

    <p class="paragraf">“Oh Viktor, Viktor” dedi, Elena, özenle fırçalanmış ve üzerinde bir taç takılı olan saçlarını sallayarak. “Sağlıklı biri gibi duruyorsun, dünkü halin neydi öyle? Otur bir kahve iç, iyi gelir.”</p>

    <p class="paragraf">“Sen de bugün harikulade görünüyorsun Lena. Tanrım, gerçekten öylesin. Bu pelerin sana inanılmaz yakışmış, gerçekten inanılmaz” dedi, Mişlayevski, kendini sevdirmeye çalışır bir ifadeyle. Gerginleşen bakışları, cilalanmış büfenin üzerinde bir ileri, bir geri gidiyordu. “Baksana şu pelerine Karas. Dünyanın en güzel koyu yeşili, değil mi?”</p>

    <p class="paragraf">Karas, cömert ve tamamen içten bir ifadeyle, “Elena Vasiliyevna çok güzel bir kadın” dedi.</p>

    <p class="paragraf">“Işıklar sayesinde rengi bu kadar güzel görünüyor” diye açıklama yaptı, Elena. “Hadi artık Viktor bırak bu lafları, istediğin bir şey var, değil mi?”</p>

    <p class="paragraf">“Doğrusunu istersen Lena, hayatım, dün gece yaşananlardan sonra migren ağrılarım en küçük bir olayla tetiklenebilir ve migrenimle uğraşırken dışarı çıkıp savaşamam...”</p>

    <p class="paragraf">“Pekala, anladım, büfeye bak.”</p>

    <p class="paragraf">“Teşekkür ederim. Sadece ufak bir bardak, dünyadaki bütün aspirinlerden daha faydalı.”</p>

    <p class="paragraf">Mişlayevski, yüzünü acı çekiyormuşçasına buruşturarak iki bardak votkayı kafasına dikerken, arada da dün akşamdan kalan vıcık vıcık olmuş dereotlu salatalık turşusundan ağzına attı. Sonra da kendini yeni doğmuş bir bebek gibi hissettiğini söyleyerek bir bardak limonlu çay rica etti.</p>

    <p class="paragraf">“Sen kendini üzme Lena” dedi, Aleksey Turbin, boğuk bir sesle. “Uzun sürmez. Sadece gidip gönüllü olarak bir imza atmam gerekiyor. Sonra doğrudan eve geleceğim. Merak etme çatışma falan olmayacak. Sadece burada oturup bekleyeceğiz ve o Petlyura pisliğini buradan püskürteceğiz.”</p>

    <p class="paragraf">“Başka bir yere göndermesinler seni?”</p>

    <p class="paragraf">Karas onu teskin etmeye çalışan bir ifade takındı.</p>

    <p class="paragraf">“Merak etme, Elana Vasiliyevna. Öncelikle şunu belirteyim, alayın dört günden önce hazır olması mümkün değil. Hâlâ ne atımız, ne de cephanemiz var. Hazır olduğumuz zaman da şehirden bir yere ayrılmayacağımız kesin. Hazırladığımız ordu, şehri korumaya yönelik. Daha sonra da tabii ki Moskova’ya ilerlemek üzere...”</p>

    <p class="paragraf">“Tamamen varsayımlara dayalı konuşuyorsun. Ben ancak neler olduğunu gördüğüm zaman inanırım…”</p>

    <p class="paragraf">“Bunlardan önce Denikin’le bağlantı kurmalıyız...”</p>

    <p class="paragraf">“Beni rahatlatmak için bu kadar zahmete girmenize gerek yok” dedi, Elena. “Korktuğumdan değil. Tam tersi, yaptığınız şeyi ben de destekliyorum.”</p>

    <p class="paragraf">Elena’nın sesi gerçekten cesur ve kendinden emin çıkıyordu. Yüzündeki ifadeye bakınca günlük hayatın olağan sıkıntılarını çoktan kendi içinde halletmiş gibi görünüyordu. Şeytanın orada olduğu bu günlerde bu kadarı yeterliydi.</p>

    <p class="paragraf">“Anyuta” diye seslendi, Elena. “Anyuta hayatım, Teğmen Mişlayevski’nin kirli kıyafetleri dışarıda verandada. Onları önce iyice fırçalayıp sonra da yıkar mısın?”</p>

    <p class="paragraf">Elena’yı en çok rahatlatan kişi, orada haki renkli tuniği ile sakin bir şekilde oturmuş, kaşları çatık vaziyette sigara içen kısa boylu tıknaz Karas’tı.</p>

    <p class="paragraf">Koridorda birbirleriyle vedalaştılar.</p>

    <p class="paragraf">“Tanrı hepinizi korusun” dedi, Elena. Yüzünde tatsız bir ifade vardı. Önce Aleksey’in üzerinde istavroz çıkardı. Sonra aynısını Karas ve Mişlayevski’ye de yaptı. Mişlayevski ona sarıldı. Paltosunun gövde kısmındaki kemeri iyice sıkılmış olan Karas’ın yanakları kızardı ve nazikçe kadının iki elini de öptü.</p>

    <p class="bos">“Bir durumu arz edebilir miyim, Albayım?” dedi Karas. Topuk selamını verirken mahmuzları usulca şıngırdadı.</p>

    <p class="paragraf">Albay mağazanın ön tarafındaki yükseltilmiş bir platformun üzerinde, küçük bir masanın arkasında yeşil renkli, alçak ve oldukça kadınsı bir koltukta oturuyordu. Onun arkasında, üzerinde “Madam Anjou Kadın Şapkaları” yazan mavi kartondan şapka kutular yükseliyor ve bu kutular, dantelli tüllerin asılı olduğu tozlu pencerelerden gelen ışığın bir bölümünü engelliyordu. Albay elinde bir kalem tutuyordu. Kendisi aslında bir albay değil, omzundaki altın renkli apoletlerindeki üç yıldız, iki tane renkli çizgi ile uzunlamasına bölünmüş ve üzerinde de altın renkli, çapraz duran toplar ile bir yarbaydı. Albay yaş olarak Aleksey Turbin’den çok az büyük gibiydi –otuz, en fazla otuz iki yaşlarındaydı. Yüzü dolgun, temiz tıraşlıydı ve Amerikan tarzı kırpılmış bir bıyığı vardı. Son derece canlı ve zeki görünen gözleri onlara doğru bakıyordu, belirgin bir şekilde yorgun fakat dikkatlice.</p>

    <p class="paragraf">Albayın etrafında ise ilkel bir kargaşa göze çarpıyordu. Albayın oturduğu yerin iki adım ötesinde küçük siyah bir sobanın içinde yanan ateşin çıtırtıları duyuluyor, mağazanın arka taraflarındaki derinliklere kadar uzanan uzun, köşeli, siyah soba borularından da ara sıra kurum damlıyordu. Hem yükseltilmiş platformun, hem de mağazanın geri kalanının zeminine kağıt ve mağazada kullanılan dokuma parçaları saçılmıştı. Daha yüksekte, Albayın başının üzerinde yükselen bir balkonda bir daktilo -sinirli bir kuşun bir şeyleri gagalarken veya gevezelik ederken çıkardığı gürültülere benzer sesler çıkaran bir daktilo- vardı ve Aleksey Turbin başını kaldırınca, daktilonun neredeyse mağazanın tavanı yüksekliğinde bir tırabzanın arkasında geride durmuş, adeta bir kuş gibi şakıdığını gördü. Korkulukların arkasında mavi pantolonlu birinin bacakları ve kalçası gözüne ilişti. Fakat bu kişinin başı, tavandaki kiriş tarafından önü kapandığı için görünmüyordu. Mağazanın sol kenarında çalışmakta olan ikinci bir daktilonun sesi duyuluyordu. Gönüllü bir katibin ancak parlak apoletleri ve sarı saçlarının ayırdına varılabiliyordu. Kol ve bacakları karanlık bir oyukta kalıyor, görülmüyordu.</p>

    <p class="paragraf">Albayın çevresinde, altın renkli topçu rütbesi taşıyan sayısız insan vardı. Bir tarafta kablolar ve sahra telefonlarıyla dolu çam ağacından bir sandık, onun yanında mukavva kutularda ahşap saplı reçel kavanozlarına benzeyen el bombaları, onların yanında sarmal halinde üst üste yığılmış makineli tüfek askıları duruyordu. Albayın sağ bacağının hemen yanından bir makineli tüfeğin uç kısmı dışarı doğru uzanırken, solunda pedallı bir dikiş makinesi duruyordu. Mağazanın arka taraflarının alacakaranlığının içindeki pırıltılı bir kornişe asılmış bir perdenin arkasından gergin bir ses geliyordu. Sesin telefonla konuştuğu belli oluyordu: “Evet, evet, benim… Evet, benim... Evet, benim!” Brrring-drrring diye çaldı, telefon. Oyuğun içinde bir yerlerdeki bir sahra telefonu “Biiip” diye çaldı. Arkasından genç kalın bir ses yükseldi:</p>

    <p class="paragraf">“Havancı Alayı... Emredersiniz komutanım…. Evet…”</p>

    <p class="paragraf">“Buyurun?” dedi Albay, Karas’a.</p>

    <p class="paragraf">“İzin verirseniz komutanım, size Teğmen Viktor Mişlayevski ve Doktor Turbin’i takdim edeyim. Teğmen Mişlayevski an itibarıyla piyade müfrezesinde hizmet vermekte ve topçu subayı olarak sizin alayınıza katılmak istiyor. Doktor Turbin de alayınıza tıp subayı olarak kayıt olmak arzusunda.”</p>

    <p class="paragraf">Karas, bunları söyledikten sonra şapkasının ucunda duran elini indirdi. Mişlayevski Albaya selam verdi. Turbin, başında şapkası olmadan, siyah renkli sivil paltosu ve İran işi kuzu postundan yakasıyla kendini rahatsız hissederek, “Kahretsin, üniformamla gelmeliydim” diye düşündü. Albay, doktoru kısa bir an baştan aşağı süzdü. Ardından Mişlayevski’nin yüzüne ve askeri paltosuna göz attı.</p>

    <p class="paragraf">“Anlıyorum” dedi. “Güzel. Nerede görev yaptınız, Teğmen?”</p>

    <p class="paragraf">Mişlayevski, savaşta Almanlara karşı verdiği hizmete atıfta bulunarak, “9. Ağır Topçu Alayı’nda, Komutanım” diye yanıtladı.</p>

    <p class="paragraf">“Ağır Topçu Alayı demek. Mükemmel. Topçu subaylarını neden piyade birliklerinde görevlendirdiklerini Tanrı bilir. Bu çok açık bir hata.”</p>

    <p class="paragraf">“Hayır, Komutanım” diye yanıtladı, Mişlayevski. Boğazını temizleyerek, intizamsız ses tonunu ayarladı. “Post-Volynsk’te bir hat oluşturmak için asker ihtiyacı olduğundan ben gönüllü olmuştum. Ama artık piyade birlikleri güçlenmeye başladı.”</p>

    <p class="paragraf">“Evet, anlıyorum ve tamamen onaylıyorum… güzel” dedi, Albay. Mişlayevski’yi tam anlamıyla onaylayan bir bakış attı. “Tanıştığımıza sevindim… Peki <span class="CharOverride-2">—</span>ah evet, siz doktor. Demek siz de bize katılmak istiyorsunuz. Hmm…”</p>

    <p class="paragraf">Turbin sessizce başını eğerek onu tasdik etti; “Evet, Komutanım” demekten ve onu sivil kıyafetleriyle selamlamaktan imtina ediyordu.</p>

    <p class="paragraf">“Hmm…” Albay pencereden dışarı doğru baktı. “Bu iyi bir fikir, özellikle de birkaç gün içinde muhtemelen... Ee- evet…” Bir anda durdu, gözlerini kıstı ve sesini alçaltarak konuştu: “Yalnız... Nasıl söylesem acaba? Tek bir problem var, Doktor, sosyal teoriler ve... Hmm... Siz sosyalist misiniz? Birçok eğitimli insan gibi, sizin de öyle olduğunuzu tahmin ediyorum.” Albayın bakışları rahatsız bir ifadeyle kendi etrafında döndü. Yüzü, dudakları ve ikna edici ses tonu Doktor Turbin’in başka herhangi bir şey değil de bir sosyalist olduğunu söylemesi için mümkün olan en canlı arzuyu ifade eder haldeydi. “Bildiğiniz gibi bizim birliğimize ‘Öğrencilerin Birliği’ adı veriliyor.” Albay bakışlarını yukarı kaldırmadan muzaffer bir şekilde gülümsedi. “Oldukça duygusal, biliyorum. Fakat ben de bir üniversiteliyim.”</p>

    <p class="paragraf">Aleksey Turbin fazlasıyla hayal kırıklığına uğramış ve şaşırmıştı. “Kahrolasıca… Karas neden bana söylemedi?” O anda Karas’ın sağ omzunun dibinde olduğunu fark etti. Ona bakmadığı halde arkadaşının ona konuşmadan bir mesaj verebilmek için çabaladığını hissetmişti. Fakat bu mesajın ne olduğu konusunda hiçbir fikri yoktu.</p>

    <p class="paragraf">“Ne yazık ki” diye bir anda söyleyiverdi, Turbin. Yanağı aniden seğirdi. “Ben sosyalist değilim. Ben bir monarşistim. Hatta “sosyalist” kelimesini duymaya bile katlanamıyorum. Ve tüm sosyalistler arasında en katlanamadığım kişi, Aleksander Kerenski’dir.”</p>

    <p class="paragraf">Albayın küçük gözleri bir an ışıltıyla kırpıştı. Kibarca Turbin’i susturmak istercesine bir jest yaptı ve söze başladı:</p>

    <p class="paragraf">“Yazık. Hmm... Çok yazık... Devrimin elde ettiği başarılar falan... İnsanların ruh hallerini göz önünde tutarak monarşist unsurları birliğe almama konusunda üstlerimden emir aldım. Anlayacağınız, bazı sınırlamalar yapmamız isteniyor. Ayrıca kendisine doğrudan ve yakından bağlı olduğumuz Ataman’ın durumu da, bildiğiniz gibi… üzücü, çok üzücü…”</p>

    <p class="paragraf">Albayın bunları söylerken sesinin tonu sadece üzüntü barındırmamakla kalmadı, tam aksine sözcükler ağzından neşeli bir tonda çıktı ve gözlerinde söylediklerinin tam aksi yönde bir ifade vardı.</p>

    <p class="paragraf">“Hmm, demek işlerin iç yüzü böyle” diye düşündü, Turbin, kendi kendine. “Ne budalayım... hem bu Albay da az değil. İfadesinden anladığım kadarıyla tam bir kariyer düşkünü. Ama ne fark eder ki!”</p>

    <p class="paragraf">“Sizin durumunuzla ilgili ne yapacağımı bilemiyorum... şu an için” -Albay ‘şu an’ ifadesini fazlasıyla vurgulayarak söylemişti.- “Dediğim gibi şu an için en acil görevimiz şehri ve Ataman’ı Petlyura’nın çetelerine ve belki de Bolşeviklere karşı muhafaza etmek. Gerisine bundan sonra bakacağız… Daha önce nerelerde görev yaptığınızı öğrenebilir miyim, Doktor?”</p>

    <p class="paragraf">“1915’te, üniversiteden mezun olduktan sonra bir zührevi hastalıklar kliniğinde asistan doktor olarak çalıştım. Sonra da Belgrad Süvarileri’nde tabip astsubay olarak görev yaptım. Ondan sonra bir trendeki seyyar hastanede kurmay tabip subaydım. Şu anda terhis olmuş durumdayım ve özel çalışıyorum.”</p>

    <p class="paragraf">“Asker!” diye bağırdı, Albay. “İkinci komutana buraya gelmesini söyle, lütfen.”</p>

    <p class="paragraf">Karanlık oyuğa doğru gözden kaybolan bir kafanın ardından esmer, çakı gibi genç bir subay belirdi. Başında, üst kısmına altın rütbe çizgileri işlenmiş, koyun postundan yapılmış, yuvarlak mor bir kalpak; üzerinde Mişlayevski’nin paltosu gibi gövde kısmından kemerle sıkıca bağlanmış bir palto ve belinde de tabancası vardı. Buruşmuş apoletleri, onun bir kurmay yüzbaşı olduğunu gösteriyordu.</p>

    <p class="paragraf">“Yüzbaşı Studzinski” dedi, Albay, ona. “Rica etsem ana karargaha bir mesaj gönderip Teğmen... Eee...”</p>

    <p class="paragraf">“Mişlayevski” dedi, Mişlayevski, selam vererek.</p>

    <p class="paragraf">“Teğmen Mişlayevski’nin benim birliğime transfer edilmesini talep eder misin? Teğmen Mişlayevski İkinci Piyade Müfrezesi’nden, eğitimli bir topçu subayıdır. Bir talep de Doktor... Eee?”</p>

    <p class="paragraf">“Turbin.”</p>

    <p class="paragraf">“…Doktor Turbin’in benim birliğimde hemen alay tabip subayı olarak hizmete başlaması gerekiyor. Acilen görevlendirilmesini talep edelim.”</p>

    <p class="paragraf">“Peki, Albayım” diye yanıtladı, Subay, fark edilebilir bir aksanla. Sonra selam verdi. “Polonyalı” diye aklından geçirdi, Turbin.</p>

    <p class="paragraf">“Artık o piyade üniformasını giymenize gerek yok, Teğmen (Mişlayevski’ye doğru). “Teğmen, Dördüncü Batarya’ya komuta edecek.” (Kurmay Yüzbaşıya doğru).</p>

    <p class="paragraf">“Emredersiniz, Komutanım.”</p>

    <p class="paragraf">“Emredersiniz, Komutanım.”</p>

    <p class="paragraf">“Ve siz doktor, şu andan itibaren görevdesiniz. Size eve gitmenizi ve bir saat içinde I. Aleksander Lisesi’nin önündeki tören alanında hazır bulunmanızı öneririm.”</p>

    <p class="paragraf">“Emredersiniz, Komutanım.”</p>

    <p class="paragraf">“Derhal doktorun üniforma sorununu çözün lütfen.”</p>

    <p class="paragraf">“Emredersiniz, Komutanım.”</p>

    <p class="paragraf">“Havancı Alayı Karargahı mı?” diye bağırdı, oyuğun içinden kalın bir bas ses.</p>

    <p class="paragraf">“Beni duyuyor musunuz? Hayır, ben dedim ki: Hayır... Hayır, ben dedim ki” diye bir ses geldi, perdenin arkasından.</p>

    <p class="paragraf">Kuş ötüşüne benzer, “Rrring... biip”sesleri geliyordu, oyuktan.</p>

    <p class="paragraf">“Beni duyuyor musunuz?”</p>

    <p class="bos">Gazeteci çocuklar, “<span class="CharOverride-4">Özgürlüğün Sesi</span>, <span class="CharOverride-4">Özgürlüğün Sesi</span>! Günlük gazete <span class="CharOverride-4">Özgürlüğün Sesi</span>!” diye bağırarak geçtiler. Sesleri köylü kadınların başörtülerinden kulaklarına geçerken azalıyordu. “Petlyura’nın mağlubiyeti! Siyah askerler Odessa’ya vardı! <span class="CharOverride-4">Özgürlüğün Sesi!”</span></p>

    <p class="paragraf">Turbin, bir saat içinde evdeydi. Oturma odasına giden yol üzerinde bulunan küçük çalışma odasındaki masanın çekmecesinden gümüş renkli apoletlerini çıkardı. Bu odanın balkona açılan camlı kapısının üzerinde beyaz perdeler asılıydı. Odadaki masanın üzerinde kitaplar, bir divit, ilaç şişeleri vardı. Odada bu masanın dışında araç gereçlerle dolu raflar, üzerinde temiz bir örtü bulunan bir de kanepe bulunuyordu. Kısmen boş, kısmen sıkışık, fakat konforlu bir odaydı.</p>

    <p class="paragraf">“Lena, hayatım, eğer gecikirsem ve birileri gelirse, onlara bugün hiç kimseyle görüşemeyeceğimi söyle. Şu aralar devamlı gelen hastam yok zaten. Hadi çabuk ol.”</p>

    <p class="paragraf">Elena alelacele Aleksey’in tuniğinin yakasını açtı ve rütbelerini dikti. Ardından Aleksey’in askeri paltosuna yeşil üstüne siyah şeritli, alan hizmeti anlamına gelen bir çift daha dikti.</p>

    <p class="paragraf">Birkaç dakika sonra Aleksey Turbin ön kapıdan koşarak çıkarken emaye levhasına bir bakış attı:</p>

    <p class="bos">Doktor A. V. Turbin</p>

    <p class="paragraf">Zührevi Hastalıklar Uzmanı</p>

    <p class="paragraf">606 – 914</p>

    <p class="paragraf">Muayene saatleri: 4’ten 6’ya kadar.</p>

    <p class="paragraf"></p>

    <p class="bos">Levhanın üzerine bir kağıt parçası iliştirdi, muayene saatlerini “5’ten 7’ye” şeklinde değiştirdi ve Aziz Aleksey Tepesi’ne doğru hızlı adımlarla uzaklaştı.</p>

    <p class="paragraf">“<span class="CharOverride-4">Özgürlüğün Sesi</span>!”</p>

    <p class="paragraf">Turbin durdu, gazeteci çocuktan bir gazete alarak yürürken açıp okumaya başladı:</p>

    <p class="paragraf"></p>

    <p class="bos">ÖZGÜRLÜĞÜN SESİ.</p>

    <p class="paragraf">Herhangi bir partiye mensup olmayan, demokratik gazete.</p>

    <p class="paragraf">Günlük çıkar.</p>

    <p class="paragraf">13 Aralık 1918.</p>

    <p class="paragraf">Dış ticaretle ilgili sıkıntılar, özellikle de Almanya ile olan ticari ilişkiler, bizi...</p>

    <p class="bos">“Hadi acele et! Ellerim dondu.”</p>

    <p class="paragraf"></p>

    <p class="bos">Muhabirimiz Odessa’daki, kolonilerden gelen iki tümen siyahî askerin tahliyesi ile ilgili pazarlıkların sürdüğünü bildirdi –Konsolos Enno, Petlyura’nın...</p>

    <p class="bos">“Hadisene oğlum, ver şu gazeteyi!”</p>

    <p class="paragraf"></p>

    <p class="bos">Post-Volynsk’teki karargahımıza ulaşan firariler, Petlyura’ nın çetelerinde dağılmaların çoğaldığından söz ediyorlar. Üç gün önce Korosten bölgesindeki bir süvari alayı, milliyetçi piyade erlerinden oluşan bir piyade birliğine ateş açtı. An itibarıyla Petlyura’nın çeteleri arasında barış için güçlü bir istek söz konusu. Petlyura’nın saçma sapan girişimi yavaş yavaş yıkılıyor. Petlyura’ya karşı isyan eden firarilerden Albay Bolbotun’a göre Petlyura, kendi birliği ve dört silahla birlikte bilinmeyen bir yöne doğru yola çıkmış. Bolbotun Ataman’ın amaçlarını destekleme yanlısı bir albay.</p>

    <p class="paragraf">Köylüler, el koyma politikası yüzünden Petlyura’dan nefret ediyorlar. Köylerde kararlaştırılan seferberlik hiçbir şekilde başarıya ulaşamadı. Köylüler büyük kitleler halinde ormanlara saklanarak bundan kaçıyorlar.</p>

    <p class="bos">“Diyelim ki... Kahrolası soğuk… Pardon.”</p>

    <p class="paragraf">“Hey, itmeyi keser misin? Gazeteni evde okusana.”</p>

    <p class="paragraf">“Pardon.”</p>

    <p class="bos">Petlyura’nın güç kazanmak için çabaladığını sürekli olarak vurgulamıştık…</p>

    <p class="bos">“Petlyura –alçak puşt. Bunların hepsi düzenbaz…”</p>

    <p class="paragraf"></p>

    <p class="bos">Bütün dürüst adamlar ve gerçek</p>

    <p class="paragraf">Gönüllüler –Peki, ya sen?</p>

    <p class="bos">“Bugün sana ne oldu, İvan İvanoviç?”</p>

    <p class="paragraf">“Karım da Petlyura’nın etkisinde kaldı. Bu sabah Bolbotun yaptı ve beni terk etti...”</p>

    <p class="paragraf">Turbin bu şaka karşısında yüzünü buruşturdu, gazeteyi kızgın bir tavırla buruşturup kaldırıma fırlattı. O anda çevreden gelen seslere kulak kabarttı.</p>

    <p class="paragraf">Buuu-uum, silahlar gümbürdedi. Karşılık olarak şehrin ötelerinden, sanki yeryüzünün derinlerinden geliyormuş izlenimi uyandıran bir gümbürtü duyuldu.</p>

    <p class="paragraf">“Ne oluyor be?”</p>

    <p class="paragraf">Aleksey Turbin hızla ayağının dibine doğru eğildi, gazetesini yerden alıp düzelttikten sonra ilk sayfadaki haberi dikkatlice yeniden okudu:</p>

    <p class="paragraf"></p>

    <p class="bos">Irpen bölgesinde, devriyelerimizle Petlyura’nın eşkıyalarının çeteleri arasında çatışmalar oldu...</p>

    <p class="paragraf">Serebryansk mıntıkası tamamen sakin.</p>

    <p class="paragraf">Kızıl Han bölgesinde herhangi bir değişiklik yok.</p>

    <p class="paragraf">Boyarka yakınlarında Ataman Kazakları’ndan oluşan bir birlik beş yüz kişilik bir çeteyi dağıttı. İki kişi esir alındı.</p>

    <p class="bos">Uzaklarda, güneydoğudaki gri renkli gökyüzü Buuu-uum diye gümbürdedi. Bir anda ağzını açan Turbin bembeyaz olmuştu. O sırada kalabalık bir insan topluluğu yavaş yavaş bulvardan çıkıyor ve Vladimirskaya Caddesi’ne doğru gidiyordu. Yolun tamamı siyah paltolu insanlarla doluydu. Köylü kadınlar kaldırımları doldurmaya başladılar. Ataman’ın Atlı Muhafızları’ndan bir atlı onların önünde adeta bir eskort gibi ilerliyordu. İri yapılı atı, kulaklarını geriye yatırmış, gözlerinde vahşi bakışlarla kaldırımda yürüyordu. Sürücünün yüzünde ise kafası karışmış bir ifade vardı. Arada bir bağırıyor ve emir vermek üzere kamçısını şaklatıyordu. Fakat hiç kimse onun feveranlarına kulak asmıyordu. Kalabalığın ön saflarındaki sakallı rahiplerin altın renkli cüppeleri ve başlarının üzerindeki dini pankartlar görülüyordu. Küçük çocuklar her yanda koşturuyorlardı.</p>

    <p class="paragraf">“<span class="CharOverride-4">Özgürlüğün Sesi</span>!” diye haykıran gazeteci çocuk, kalabalığa doğru koştu.</p>

    <p class="paragraf">Beyaz renkli kıyafetleri ve üst kısımları düz şef şapkalarıyla aşçılar, Metropol Restoran’ın alt bölümlerinden koşarak çıktılar. Kalabalık, mürekkebin kağıdın üzerine yayılması gibi kar üzerine dağılıyordu.</p>

    <p class="paragraf">Birkaç tane uzun, sarı renkli kutu, kalabalığın arasında yükselip alçalıyordu. İçlerinden ilki Aleksey Turbin ile aynı hizaya geldiğinde, Aleksey kutunun yan tarafına tebeşirle kabaca yazılmış yazıyı okuyabildi:</p>

    <p class="paragraf">Asteğmen Yutseviç.</p>

    <p class="paragraf">Bir sonrakinde ise şöyle yazılıydı:</p>

    <p class="paragraf">Asteğmen İvanov.</p>

    <p class="paragraf">Üçüncüsündeki isim ise şuydu:</p>

    <p class="paragraf">Asteğmen Orlov.</p>

    <p class="paragraf">Kalabalığın arasından aniden bir bağırış duyuldu. Şapkası başının arkasına düşmüş kır saçlı bir kadın, tökezleyerek ve elindeki paketleri yere düşürerek hızla kaldırımdan kalabalığın içine doğru yürüdü.</p>

    <p class="paragraf">“Neler oluyor? Vanya!” diye bağırdı. Rengi solmuş bir adam bir tarafa doğru kaçtı. Köylü bir kadın çığlık attı, onun ardından bir başkası.</p>

    <p class="paragraf">“Yüce İsa!” diye mırıldandı, Turbin’in arkasında bir ses. Biri onu arkadan dirseğiyle dürterek ensesine doğru nefesini verdi.</p>

    <p class="paragraf">“Tanrım… Şu olan bitene bak. İnsanları öldürmeye mi başladılar? Nedir bütün bunlar?”</p>

    <p class="paragraf">“Ben de sizin bildiğinizden fazlasını bilmiyorum.”</p>

    <p class="paragraf">“Ne? Ne? Ne? Ne oldu? Kimi gömüyorlar?”</p>

    <p class="paragraf">“Vanya!” diye bir çığlık attı, aynı ses kalabalığın arasından.</p>

    <p class="paragraf">“Popelyukha’da öldürülen birkaç subay” diye gürledi, bir ses bir anda. Haberleri veren ilk kişi olma arzusu ile nefes nefeseydi. “Popelyukha’ya kadar ilerlemişler, orada kamp kurmuşlar ve gece olunca köylülerle Petlyura’nın adamları etraflarını sarmış ve onları teker teker öldürmüşler. Her birini... Gözlerini oymuşlar, rütbelerini bıçakla vücutlarına kazımışlar. Adamların şeklini şemailini bozmuşlar.”</p>

    <p class="paragraf">“Öyle mi olmuş? Tanrım…”</p>

    <p class="paragraf">Asteğmen Korovin.</p>

    <p class="paragraf">Asteğmen Herdt –</p>

    <p class="paragraf">insanların omuzlarında aşağı yukarı sallanarak başka sarı tabutlar da geçip gitti.</p>

    <p class="paragraf">“Bir düşünün hele… ne duruma geldik...”</p>

    <p class="paragraf">“Kardeş kardeşi vuruyor.”</p>

    <p class="paragraf">“Nasıl yani?”</p>

    <p class="paragraf">“Belli ki uykudalarmış ve...”</p>

    <p class="paragraf">“Hak ettiklerini buldular…” diye haykırdı, Aleksey Turbin’in arkasındaki kalabalığın içinden gelen siyah kısık ses. Aleksey o anda kızılları gördü. Şapkaların ve kafaların arbedesi devam ediyordu. Turbin kollarını iki pençe gibi uzattı, orada dikilen iki kişinin boyunlarının arasından geçirdi ve o sesin ait olduğu kişinin paltosunun siyah yakalarından yakaladı. Adam dönerek dehşet içinde yere düştü.</p>

    <p class="paragraf">“Ne dedin sen?” dedi, Turbin. “S” harfini güçlü bir şekilde vurgulamıştı. Sonra ellerini gevşetti.</p>

    <p class="paragraf">“Özür dilerim efendim” diye yanıtladı, ses. Korkudan titriyordu. “Bir şey demedim. Ağzımı bile açmadım. Ne oldu ki?” Sesi titriyordu.</p>

    <p class="paragraf">Adamın ördek gagasına benzeyen burnu bembeyaz oldu. Turbin o anda bir hata yaptığının ve yanlış adamı yakaladığının farkına vardı. O solgun renkli gaga buruna sahip yüzde tam bir sadakat ifadesi belirdi. Donakalmış bir ifadeydi ve küçük yuvarlak gözleri korkuyla iki yana gidip geliyordu.</p>

    <p class="paragraf">Turbin adamın paltosunun kolunu bıraktıktan sonra, soğuk bir öfkeyle, ona son derece kızgın olan şapkaların, kafaların ve yakaların arkasından göz gezdirmeye başladı. Sağ eli cebindeki tabancasının kabzasında, sol eli de ona doğru uzanacak herhangi bir şeyi yakalamaya hazır vaziyetteydi. Rahiplerin iç karartıcı ilahileri havada süzülürken, Turbin’in yanında başörtülü bir köylü kadın ağlıyordu. Yakalayabileceği hiç kimse yoktu artık. O sesin sahibi sanki yer yarılmış da içine girmişti. Üzerinde “Asteğmen Morskoy” yazan son tabut da geçip gitti. Onun arkasından kızağa binmiş insanlar geliyordu.</p>

    <p class="paragraf">“<span class="CharOverride-4">Özgürlüğün Sesi</span>!” Aleksey Turbin’in kulağının hemen dibinden delici bir kontralto ses geldi. Öfkeyle kendinden geçen Aleksey, buruşmuş gazeteyi cebinden çıkarıp iki defa çocuğun yüzüne çarptı. Konuşurken dişlerini gıcırdatıyordu:</p>

    <p class="paragraf">“Al sana <span class="CharOverride-4">Özgürlüğün Sesi</span>! Bal gibi de geri alabilirsin! Küçük pislik!”</p>

    <p class="paragraf">Bunun ardından öfke krizi geçti. Çocuk gazetelerini elinden düşürdü, kaydı ve bir kar yığınının içine gömüldü. Bir anlığına gözyaşlarına boğulmuş gibi yaptı. Sonra gözleri, içinde yalandan eser bile olmayan vahşi bir öfkeyle doldu.</p>

    <p class="paragraf">“Senin derdin ne? Sen kim olduğunu sanıyorsun, bayım? Ne yaptım ben?” Burnunu çekti, ağlamaya çalıştı ve karda ayakları tökezledi. Biri şaşkınlıkla Turbin’e doğru baktı. Fakat bir şey söyleyemeyecek kadar korkuyordu. Kendini aptal gibi, aklı karışmış ve utanç içinde hisseden Turbin, başını omuzlarının arasına gömüp keskin bir dönüş yaparak koşmaya başladı. Bir sokak lambası direğini, devasa müze binasının beyaz renkli dairesel duvarlarını, yerde üzeri karla kaplı tuğlalarla dolu çukurları geçerek I. Aleksander Lisesi’nin önündeki asfalt meydana doğru gitti.</p>

    <p class="paragraf">Caddeden, “<span class="CharOverride-4">Özgürlüğün Sesi</span>! Gazete! Gazete!” haykırışları duyuluyordu.</p>

    <p class="paragraf">Aleksey Turbin’in eski okulunun yüz seksen tane pencereye sahip dört katlı muazzam binası, asfalt kaplı kare bir alanın üç kenarına inşa edilmişti. Orada sekiz yılını geçirmişti. Sekiz yıl boyunca, ilkbahar dönemlerinde, ders aralarında o oyun bahçesinde koşturmuş, kış döneminde ise sınıflardaki hava boğucu ve tozlu bir hale gelip oyun bahçesi de kaçınılmaz soğuğun etkisinde ve kalın bir kar tabakasının altında kaldığında, pencereden dışarı yine o oyun bahçesine bakmıştı. Bu tuğla ve betondan yapılmış üvey anne, sekiz yıl boyunca Aleksey Turbin ve kendisinden küçük iki arkadaşı, Karas ve Mişlayevski’yi büyütmüş ve eğitmişti.</p>

    <p class="paragraf">Ve tam olarak bundan sekiz yıl önce Turbin, okulunun oyun bahçesine son kez veda etmişti. Korkuya benzer bir hissin yüreğini adeta kavradığını hissetti. Bir anda, kapkara bir bulutun gökyüzünü ortadan kaldırdığını, tıpkı muazzam bir dalganın bir mendireği süpürürcesine ortadan kaldırması gibi, bir anda kopan bir kasırganın tüm hayatını alıp götürdüğü hissine kapıldı. Ah, okulda geçen o sekiz yıl! O sekiz yılın içinde ona bir erkek çocuğu olarak kasvetli, amaçsız ve hoşnutsuz hissettirecek o kadar çok şey vardı ki –fakat aynı zamanda katıksız keyif de vardı, o sekiz yılın içinde. Sıkıcı bir ders gününü bir diğeri takip ederdi –<span class="CharOverride-4">ut</span><span class="dipp"><a class="_idFootnoteLink" href="#footnote-225-8" id="footnote-225-8-backlink">8</a></span> artı dilek kipi, Gaius Julius Caesar, astronomiden alınan bir sıfır ve o günden itibaren astronomiye karşı bitmek bilmez bir nefret. Fakat sonra ilkbahar gelirdi, canlı ilkbahar ve bir şekilde okuldaki gürültü daha da artar, ortamı bir heyecan dalgası kaplardı. Liseli kızlar yeşil renkli askılı giysileriyle caddede yürürlerdi. Mayıs ayında kestaneler çiçek açar ve ilerisi sürekli bir aydınlıkla ışıldardı: Üniversite, başka bir deyişle özgürlük. Üniversitenin ne anlama geldiğinin farkında mısın? Dinyeper’de tekne turları, özgürlük, para, ün, güç.</p>

    <p class="paragraf">Artık hepsini yaşamıştı. Yüzlerinden hiç eksik olmayan sır dolu ifadeleriyle öğretmenler; matematik problemlerindeki korkunç havuzlar; (hâlâ rüyalarına giriyordu) her dakika litrelerce su kaybetseler de hiçbir zaman boşalmazlardı. Lensky ile Onegin’in karakterleri arasındaki farklar ya da Sokrates’in utanç verici davranışları hakkında bitmek bilmeyen karmaşık tartışmalar; Cizvit tarikatının kuruluş tarihi; Pompey’in yaptığı savaşlar ve son iki bin yılda yapılan diğer bütün savaşlar.</p>

    <p class="paragraf">Fakat bunlar sadece başlangıçtı. Lisede geçen sekiz yılın ardından, son yüzme havuzu da kendi kendini boşalttıktan sonra, sırada anatomi dersinin cesetleri, beyaz renkli hastane koğuşları, ameliyathanelerin donuk sessizliği, sonra üç yıl boyunca at üstünde, yaralı askerler, derbederlik ve çöküş –savaş, hatta bir savaş daha– asla boşalmayan havuz vardı. Ve yeniden kendini burada buldu, aynı okulun önünde. O bahçeyi koşarak geçerken kendini rahatsız ve baskı altında hissetti. Cebinden tabancasını çıkardı. Tanrı bilir ne sebeple ve nereye doğru koşuyordu: Büyük olasılıkla uğruna havuzları boşaltarak ve o biri her zaman A noktasından yürümeye başlarken diğeri de B noktasından ona doğru yürüyen adamlara kafa patlattığı hayatı, o geleceği savunmak adına yapıyordu bunları.</p>

    <p class="paragraf">Karanlık pencerelerin insanı endişeye sevk eden sessiz bir görüntüsü vardı. İlk bakışta içinde hayattan eser olmadığı belli olan bir sessizlikti bu. Burada, şehrin merkezinde, yaşanan tüm dağılmaların ve parçalanmaların, hengamenin ve kargaşanın ortasında bu dört katlı, bir zamanlar on binlerce genç yaşamı açık denizlere doğru yola çıkarmış muazzam geminin, şimdi böylesine ölü bir görüntüsünün olması çok tuhaftı. Artık burayı yöneten hiç kimse yok gibi görünüyordu; I. Nikolas’ın hüküm sürdüğü zamandan kalma sararıp solmuş duvarların ve pencerelerin ardında artık ne bir hareket, ne de tek bir ses vardı. Çatısında üstü hiç bozulmamış bir kar tabakası görülüyordu. Aynı kar tabakası beyaz bir örtü gibi kestane ağaçlarının ve oyun bahçesinin üzerini de aynı oranda örtüyordu. Bahçede sadece kısa süre önce bir kişinin yürüyerek geçtiğini gösteren birkaç iz vardı.</p>

    <p class="paragraf">En can sıkıcı olan şey, okulun ne hale geldiğini hiç kimsenin bilmemesi değil, bunu kimsenin umursamamasıydı. Artık kim bu muazzam gemiye gelecek ve burada eğitim alacaktı? Ve eğer okula gelen hiç kimse yoksa bunun nedeni neydi? Hizmetli neredeydi? Ana girişin yanındaki tırabzanlara paralel bir şekilde yan yana sıralanmış kestane ağaçlarının altına kurulmuş bu korkunç, küt ağızlıklı havan toplarının burada ne işi vardı? Okul neden cephaneliğe dönüştürülmüştü? Şu anda kimin elindeydi? Bunu kim yapmıştı? Bunu neden yapmışlardı?</p>

    <p class="bos">“Hazır!” diye gürledi, bir ses. Havanlar sallanarak döndüler ve yavaşça ileri doğru hareket ettiler. İki yüz kişi harekete geçti. Kimi koşuşturuyor, kimi yere çökerek dökme demirden yapılmış kocaman tekerlekleri hareket ettirmek için gayret ediyordu. Üzerlerindeki giysiler çeşitliydi. Bazılarında koyun derisinden yapılmış sarı yelekler, bazılarında gri paltolar ve kalpaklar, kiminde haki ordu kepleri, kiminde ise mavi renkli öğrenci kepleri vardı.</p>

    <p class="paragraf">Turbin o devasa meydanı geçene kadar dört tane havan topunun namlu ağzı ona doğru gelecek şekilde yan yana sıralanmıştı. Kısa süren bilgilendirme bölümü sona ermiş ve yeni kurulan topçu birliğinin farklı grupları iki sıra halinde esas duruşta bekliyordu. Mişlayevski’nin, “Bölük emir ve görüşlerinize hazırdır, Komutanım!” diye haykıran sesi duyuldu.</p>

    <p class="paragraf">Studzinski sıralara doğru uygun adım yürüdü. Bir geri adım atarak yüksek sesle:</p>

    <p class="paragraf">“Sola dön! Marş-marş!”</p>

    <p class="paragraf">Bölük, ayaklarının altında ezilen karın çıtırtıları eşliğinde, gerçek askerliğe hiç de uygun olmayan bir şekilde sallanarak harekete geçti.</p>

    <p class="paragraf">Turbin, sıralar halindeki tipik öğrenci yüzlerinin arasında birkaçının tanıdık olduğunu fark etti. Üçüncü grubun baş tarafında Karas göründü. Ne yapması gerektiğinden emin olamayan Turbin, onlarla birlikte uyumlu bir şekilde yürümeye başladı. Karas bir adım yana doğru çıkıp onların önünde geri geri yürümeye başladı. Bir yandan da bağırarak tempo vermeye çalışıyordu:</p>

    <p class="paragraf">“Sol! Sol! Hop ki, üç, dört!”</p>

    <p class="paragraf">Askerler okulun bodrum girişinin açık kapısına doğru ilerlediler ve kapı girişinde sıra sıra gözden kaybolmaya başladılar.</p>

    <p class="paragraf">Okulların iç bölümleri, dıştan göründüğünden daha da kasvetli ve hüzünlüdür. Sessiz duvarlar ve uğursuz alacakaranlık, uygun adım yürüyen ayakların yankılanan sesleriyle bir anda uykusundan uyandı. Sanki mahzenlerde uykuya yatmış şeytan güruhu uykusundan uyanmış gibiydi. Hızla oradan oraya ciyaklayarak kaçışan sıçanlar, karanlık köşelere doğru çekildi. Sıralanmış askerler uygun adım aşağıya, tuğla payandalarla desteklenmiş, sonu olmayan karanlık koridorlara doğru yürümeye devam ettiler. Sonunda demir parmaklıklı, örümcek ağlarıyla sarılmış, küçük pencerelerden sızan az miktardaki ışığın aydınlattığı çok geniş bir hole geldiler.</p>

    <p class="paragraf">Sessizlik, kısa süre sonra çelik bantlarla sarılmış ahşap cephane sandıklarının çekiçlerle vurularak açılması ve içlerindeki kilometrelerce uzunluğunda makinalı tüfek askılarının ve pastaya benzeyen yuvarlak Lewis silah şarjörlerinin çıkarılmasıyla oluşan cehennemvari seslerle bozuldu. Sandıklardan öldürücü böceklere benzeyen, ayakları uzayabilen makinalı tüfekler çıkartılmıştı. Cıvatalar, somonlar sıkıldı, penseler açılıp kapandı, bir köşede uğuldayan bir testerenin sesi duyuldu. Harbiyeliler defolu kalpak yığınlarının, adeta demir gibi kalıplaşmış bir şekilde paketlenmiş paltoların, donduğu için sabitleşmiş deri kemerlerin, şarjör kılıflarının ve üzerleri kumaş kaplı mataraların içinden kendilerine malzeme seçmeye çalışıyorlardı.</p>

    <p class="paragraf">“Hadi, canlanın biraz!” diye çınladı, Studzinski’nin sesi.</p>

    <p class="paragraf">Altın renkli apoletlerinin rengi solan altı tane subay, değirmen oluğundaki su mercimeği yığınları gibi daireler çizmeye başladılar. Mişlayevski’nin tenor sesi bu defa tüm kudretiyle ortamdaki gürültüyü bastırarak çınladı:</p>

    <p class="paragraf">“Doktor!” diye bağırdı, Studzinski karanlığın içinden. “Lütfen sıhhiye erlerinin komutasını alın ve onlara talimat verin.”</p>

    <p class="paragraf">Aleksey Turbin’in önünde iki tane öğrenci belirdi. Kısa boylu ve heyecanlı olanı, askerî öğrenci paltosunun üzerine bir kızıl haç kolluğu takmıştı. Diğerinin üzerinde ise gri renkli bir ordu paltosu vardı. Kalpağı sürekli öne doğru düşerek gözlerini kapatıyor, bu nedenle sürekli eliyle onu yukarı doğru itiyordu.</p>

    <p class="paragraf">“Şurada tıbbi malzemelerin olduğu kutular var” dedi, Turbin. “Sırt çantalarınızı çıkarın ve bana içinde aletlerin olduğu doktor çantasını getirin… Şimdi gidip elinde iki tane kişisel saha giysisi paketi olan adamlarla tek tek ilgilenin ve ihtiyaç halinde onları nasıl açacakları konusunda kısaca bilgilendirin.”</p>

    <p class="paragraf">Gri renkli ve sürekli bir devinim halindeki kalabalığın arasında Mişlayevski’nin kafası göründü. Bir sandığın üzerine çıktı, elindeki tüfeği havada salladı, kurma kolunu sertçe indirdi, şarjörü mümkün olduğunca sesli bir şekilde taktı. Ardından pencereden dışarı doğru nişan aldı, kurma kolunu çekti ve bir yandan etrafındaki harbiyelilere şarjör dağıtırken, bir yandan da birkaç kez bu hareketleri tekrar etti. Mişlayevski’nin yaptığı bu tarifin ardından, harbiyeliler öğrendikleri hareketleri tekrar etmeye başlayıp şarjörlerini de mermiyle doldurdukça bodrum katından adeta bir fabrikaya benzer sesler yükseldi.</p>

    <p class="paragraf">“Yapamayan var mı? Dikkat edin. Harbiyeliler!” diye bağırdı, Mişlayevski. “Öğrencilere nasıl yapıldığını gösterin.”</p>

    <p class="paragraf">Kemerlere şarjör kılıfları takılıp mataralar kafaların üzerlerinden ve omuzlardan aşağı geçirilmeye devam ederken, bir mucize gerçekleşti. Birbirlerinden çok farklı küçük gruplardan oluşan bu kalabalık, derli toplu, homojen, bir el hareketiyle hizaya gelen, tüyleri sivri uçlu süngülerden oluşan bir fırça gibi uyumlu hareket etmeye başladı.</p>

    <p class="paragraf">“Bütün subaylar bana rapor versin, lütfen” diyen sesi duyuldu, Studzinski’nin.</p>

    <p class="paragraf">Mahmuzların konduğu bölüme giden karanlık geçitte, Studzinski yavaşça konuştu:</p>

    <p class="paragraf">“Pekala beyler, ne diyorsunuz?”</p>

    <p class="paragraf">Bir mahmuz çıngırtısı duyuldu. Mişlayevski tecrübeli ve kayıtsız bir ifadeyle kepinin ucuna dokunarak selam verdi. Kurmay Yüzbaşıya doğu yürüyüp söze başladı:</p>

    <p class="paragraf">“Bu kolay olmayacak. Benim kıtamda hayatlarında tüfek görmemiş on beş adam var.”</p>

    <p class="paragraf">Studzinski, içinden son gri ışık damlacıklarının süzüldüğü pencereye doğru sanki ondan ilham alıyormuşçasına bakarak devam etti:</p>

    <p class="paragraf">“Moralleri nasıl?”</p>

    <p class="paragraf">Mişlayevski tekrar konuştu.</p>

    <p class="paragraf">“Ee…mmm… Sanırım o cenazeler öğrencilerin cesaretini kırdı. Onları kötü etkiledi. Korkuluklar boyunca cenazeleri izlediler.”</p>

    <p class="paragraf">Studzinski istekli, koyu renkli gözlerini ona dikti.</p>

    <p class="paragraf">“Morallerini yükseltmek için elinden ne geliyorsa yap.”</p>

    <p class="paragraf">Subaylar dağılırken şıngırdayan mahmuzların sesleri duyuldu yeniden.</p>

    <p class="paragraf">“Harbiyeli Pavlovski!” Cephaneliğe dönen Mişlayevski, <span class="CharOverride-4">Aida</span>’daki Radames gibi gürledi.</p>

    <p class="paragraf">“Pavlovski… ski… ski!” diye yanıtladı, cephaneliğin taş duvarları ve bir grup harbiyelinin koro halindeki sesi.</p>

    <p class="paragraf">“Burada komutanım!”</p>

    <p class="paragraf">“Aleksanderevski Topçu Okulu’nda mıydın sen?”</p>

    <p class="paragraf">“Evet komutanım.”</p>

    <p class="paragraf">“Pekala, hadi bir şarkı söyleyip ortalığı biraz hareketlendirelim. Öyle yüksek sesle söyleyin ki Petlyura duysun ve bir anda geberip gitsin, toprakta çürüsün.”</p>

    <p class="paragraf">Taş tonozların altında, yüksek ve net bir ses şarkıya başladı:</p>

    <p class="paragraf">“Ben doğuştan topçuyum…” Süngülerden oluşan ormanın arasından bazı tenor sesler de dahil oldu:</p>

    <p class="bos ParaOverride-7">“<span class="CharOverride-4">Mermi kovanıyla yıkandım...</span>”</p>

    <p class="bos">Öğrenciler bir anda ürperdiler ve makamı yakalayıp, top sesi gibi yankılanan güçlü, kalın bir uğultu ile cephaneliği inlettiler:</p>

    <p class="paragraf"></p>

    <p class="arayazi">“Bir şarapnel ile vaftiz oldum,</p>

    <p class="arayazi">Ordu çadırında kundaklandım!</p>

    <p class="arayazi">Vaftiz oldum…”</p>

    <p class="bos">Ses kulaklarında çınladı, mermi sandıklarının arasında ilerledi, kasvetli pencereleri zangırdattı ve varlıkları çoktan unutulmuş kavisli pencere pervazları da zangırdamaya ve sarsılmaya başlayana kadar kafalarının içinde yankılandı.</p>

    <p class="paragraf"></p>

    <p class="bos ParaOverride-7"><span class="CharOverride-4">“Koşum kayışından yapılmış beşiğimde,</span></p>

    <p class="arayazi">Topçular beni sallayıp uyuttu.”</p>

    <p class="bos">Studzinski, paltolu kalabalığın arasından iki tane pembe suratlı asteğmeni seçti ve onlara hızlı bir şekilde fısıldayarak bir emir verdi:</p>

    <p class="paragraf">“Toplantı salonuna gidin… duvardaki portrenin üzerindeki örtüleri indirin… gözünüzü dört açın...”</p>

    <p class="paragraf">Teğmenler aceleyle gittiler.</p>

    <p class="paragraf"></p>

    <p class="bos">Fareler deliklerinin derinlerinde gizlenmiş korkudan tir tir titrerken, taştan yapılmış okul binasının boşlukları gümbürdeyerek tempolu bir şekilde sallandı.</p>

    <p class="paragraf">“Hop ki, üç, dört!” diyen güçlü sesi duyuldu, Karas’ın.</p>

    <p class="paragraf">“Daha yüksek!” diye bağırdı, Mişlayevski. Net ve tiz tenor sesiyle.</p>

    <p class="paragraf">“Nerede olduğunuzu sanıyorsunuz, cenazede mi!?”</p>

    <p class="bos">Renksiz hırpani bir kalabalık yerine, ellerinde süngüleriyle düzenli bir tabur gibi sıralar halinde koridorda ilerliyorlardı. Binanın zemini ayak sesleriyle inliyor ve sarsılıyordu. Sonsuz uzunluktaki pasaj ve ikinci kat boyunca kıta durmadan ilerledi, doğruca cam kubbeden gelen ışıkla aydınlanan muazzam toplantı salonunun yolunu tuttu. Ön sıralar ise buraya ulaşmış, huzursuzca kıpırdanıyordu.</p>

    <p class="paragraf">Üzerine imparatorluğun baş harfleri işlenmiş eyer örtüsüyle kusursuz bir yarım çark hareketi yapmakta olan Safkan Arap atının üstünde, ışık saçan bir gülümseme ve başına gösterişli dursun diye yarım yerleştirilmiş beyaz tüylü, üç köşeli şapka takmış, saçları dökülmeye başlamış ve baştan aşağı göz alıcı Çar I. Aleksander, öğrenciler ve harbiyelilerden oluşan sıraların önünde şaha kalkmıştı. İçindeki cazibeyi anımsatan biçimde onlara gülümseyen Aleksander, asasını savurarak onlara Borodino’nun sıkışık sıralarını gösteriyordu. Savaş topu yığınları her yere yayılmış durumdaydı. Dört metrekarelik çadır bezinin arkası süngü yığınlarıyla tamamen kaplanmış durumdaydı.</p>

    <p class="paragraf"></p>

    <p class="bos">Muhteşem Çar Aleksander cennete doğru dörtnala gidip gelirken, 1917 Ekimi’nden bu yana onu sarıp sarmalayan parçalanmış kefen kumaşı, atının toynaklarının çevresinde sarılı duruyordu.</p>

    <p class="paragraf">“İmparator Aleksander’i görmüyor musunuz? Ritme uyun! Sol, Sol! Hop ki, üç, dört!” diye gürledi, Mişlayevski, Çar Aleksander’ın piyade erlerinden oluşan taburları ağır adımlarla merdivenleri tırmanıp Napolyon’u mağlup eden adamın yanından geçerken. Bu sırada top bataryası da sağa, geniş toplanma alanına doğru ilerledi. Askerler art arda birkaç sıra halinde süngülerinin şıngırtıları eşliğinde bir kare oluştururken söyledikleri şarkı da ritmini kaybetti. Solgun, beyazımsı bir ışık koridoru kısmen aydınlattı ve üzerleri bezlerle örtülü eski çar portreleri o bezlerin arasından cesedi andırır baygın bakışlarla aşağı doğru baktılar.</p>

    <p class="paragraf">Studzinski geriye dönüp kol saatine baktı. Tam o anda bir harbiyeli koşarak gelerek kulağına bir şeyler fısıldadı. Yakınlarındaki sıralar bazı sözcükleri seçebiliyordu “...Alay Komutanı.”</p>

    <p class="paragraf">Studzinski, tankları giydirmeye başlayan subaylara işaret verdi, koridora çıkıp Birlik Komutanı’na doğru gitti.</p>

    <p class="paragraf">Albay Malişev mahmuzlarını şıngırdatarak döndükten sonra Çar Aleksander’a baka baka toplantı salonunun girişine uzanan merdivenlere doğru yürüdü. Vişne rengi püsküllü, kıvrımlı Kafkas kılıcı sol kalçasına çarpıyordu. Üzerinde uzun bir merasim kıyafeti, subay kasketi ve sırt kısmında uzun bir yarık olan uzun paltosu vardı. Endişeli görünüyordu.</p>

    <p class="paragraf">Studzinski hızla ona doğru koştu, durdu ve selam verdi.</p>

    <p class="paragraf">Malişev</p>

    <p class="paragraf">“Hepsinin üniforması var mı?” dedi.</p>

    <p class="paragraf">“Evet, Komutanım. Bütün emirler yerine getirildi.”</p>

    <p class="paragraf">“Ne durumdalar peki?”</p>

    <p class="paragraf">“Savaşacaklar. Fakat hiç tecrübeleri yok. Yüz yirmi harbiyelinin içinde daha önce eline hiç tüfek almamış seksen kişi var.”</p>

    <p class="paragraf">Malişev’in yüzünden bir gölge geçti. Fakat hiçbir şey söylemedi.</p>

    <p class="paragraf">“Tanrı’ya şükür ki birkaç tane iyi subayımız var” diye devam etti, Studzinski. “Özellikle de şu yeni adam, Mişlayevski. Bir şekilde idare edeceğiz.”</p>

    <p class="paragraf">“Anlıyorum. Teşekkürler, Yüzbaşı. Şimdi: Ben bataryayı gözden geçirir geçirmez, yarın sabah saat tam yedide, onlara geçit töreninde burada olmaları emrini vererek evlerine göndereceksin, subaylar bu emrin dışında kalacak. Ayrıca en iyi, en tecrübeli harbiyelilerden altmış tanesi silahların, cephaneliğin ve binaların çevresinde nöbet tutacak.”</p>

    <p class="paragraf">Şaşkınlıktan adeta felç geçirmişçesine donakalan Studzinski, son derece isyankar bir ifadeyle baktı. Ağzı açık kalmıştı.</p>

    <p class="paragraf">“Fakat Komutanım…” -çok heyecanlı olduğundan Polonya aksanı daha da belirgin bir hal almıştı- “…İzin verirseniz, Komutanım, bu söylediğiniz olanaksız. Bu bataryayı askeri açıdan verimli kılmak için yapılacak tek şey, adamların hepsini bu gece burada tutmaktır.”</p>

    <p class="paragraf">Bir anda Albay ne kadar sinirlendiğini herkesin anlayabileceği bir ifade takındı. Boynu ve yanakları kıpkırmızı olurken, gözlerinden de adeta ateş çıkıyordu.</p>

    <p class="paragraf">“Yüzbaşı” dedi, öfkeli bir ses tonuyla. “Benimle bir daha bu şekilde konuşursanız sizin artık bir Kurmay Yüzbaşı değil, işinin üstlerine akıl vermek olduğunu düşünen bir eğitmen olduğunuzu gösteren resmi bir tebligat yayınlayacağım. Bu da çok kötü olur. Çünkü ben sizin aslında sivil bir profesör değil, tecrübeli bir ikinci komutan olduğunuzu sanıyordum. Benim nasihate ihtiyacım olmadığını ve eğer tavsiyenize ihtiyaç duyarsam bunu sizden isteyeceğimi anlamanızı önemle rica ediyorum. Bunun dışında sizin göreviniz dinlemek, not almak ve emirlerimi uygulamaktır!”</p>

    <p class="paragraf">İki adam birbirlerine baktılar.</p>

    <p class="paragraf">Studzinski’nin yüzü ve boynu sıcak bir semaverin rengini aldı, dudakları titredi. Hiç de hoş olmayan bir ses tonuyla kendini zorlayarak,</p>

    <p class="paragraf">“Pekala, Albay” dedi.</p>

    <p class="paragraf">“Şimdi sana söyleneni yap. Onları eve gönder. Gece iyi bir uyku çekmelerini söyle. Evlerine silahsız bir şekilde gönder ve yarın sabah saat yedide burada hazır bulunmalarını söyle. Evlerine gitsinler -ve bir de küçük gruplar halinde gitmelerini sağla, hepsi birlikte gitmesinler- omuz askılarını da bıraksınlar ki istenmeyen bazı unsurların dikkatini çekmesinler.”</p>

    <p class="paragraf">Studzinski’nin yüzünde anladığını gösteren bir ışık belirdi. Kızgınlığı geçmişti.</p>

    <p class="paragraf">“Emredersiniz, Komutanım.”</p>

    <p class="paragraf">Albayın sesinin tonu tamamen değişmişti.</p>

    <p class="paragraf">“Sevgili Studzinski, sen ve ben birbirimizi bir süredir tanıyoruz ve senin çok deneyimli bir alay komutanı olduğunu çok iyi biliyorum. Ve eminim sen de beni, bana gücenmeyecek kadar iyi tanıyorsun. Ne olursa olsun, alınganlık şu anda karşılayamayacağımız bir lüks bizim için. Bu sert dile maruz kaldığın için üzgünüm, lütfen bunu unutalım. Sanırım sen de söylediklerini unutmayı tercih edersin...”</p>

    <p class="paragraf">Studzinski’nin yüzü yine kızardı.</p>

    <p class="paragraf">“Haklısınız, Komutanım, özür dilerim.”</p>

    <p class="paragraf">“Pekala, bunu hallettik. Artık zaman kaybetmeyelim. Zaman kaybımız askerlerin morallerini olumsuz etkiler. Her şey yarın olacaklara bağlı. O zamana kadar durum biraz daha netleşecek. Gelgelelim, sana şunu da söylemeliyim ki topların kullanılabileceği pek bir durum yok ortada. Ne onları çekecek atımız var, ne de atacak mermimiz. Yani yarından itibaren tüfeklerle atış talimi yapılacak, yeniden ve yeniden. Yarın öğlene kadar bu bataryanın Muhafız Alayı seviyesinde atış yapar hale gelmesini istiyorum. El bombalarını da daha tecrübeli öğrencilere verin. Anlaşıldı mı?”</p>

    <p class="paragraf">Studzinski onu gergin bir halde dinledikçe suratı daha da asılıyordu.</p>

    <p class="paragraf">“Bir soru sorabilir miyim, Komutanım?”</p>

    <p class="paragraf">“Ne soracağını biliyorum, zahmet etme. Sana cevabı hemen vereyim, bu bıktırıcı. Daha kötüsü de olabilirdi, ama o kadar da değil. Anladın mı beni?”</p>

    <p class="paragraf">“Evet, Komutanım!”</p>

    <p class="paragraf">“Peki, o halde.” Malişev sesini yükseltti. “Kısacası neler olacağı belirsiz böyle bir zamanda onların geceyi bu kocaman, taştan fare kapanında geçirmelerini istemiyorum. Eğer buna izin verirsem, seksen tanesi ateş etmeyi bile bilmeyen iki yüz gencin ölüm emrini kendi ellerimle imzalamış olurum.”</p>

    <p class="paragraf">Studzinski hiçbir şey söylemedi.</p>

    <p class="paragraf">“Hepsi bu kadar. Geri kalanını akşam konuşuruz. Bir şekilde atlatacağız. Hadi gidip şunlara bir bakalım.”</p>

    <p class="paragraf">Koridora girdiler.</p>

    <p class="paragraf">“Dik-<span class="CharOverride-4">kaat</span>!” diye bağırdı, Studzinski.</p>

    <p class="paragraf">“Merhaba asker!”</p>

    <p class="paragraf">Studzinski, Malişev’in arkasında telaşlı bir sahne yönetmeni gibi kollarını havada salladı. Ardından pencereleri sarsan bir gümbürtüyle Rus askerlerinin geleneksel komutan selamlamaları gri duvarlarda yankılandı.</p>

    <p class="paragraf">Malişev içten bir bakışla askerlere göz attı. Sonra selam verdiği elini sert bir hareketle aşağı indirip söze başladı:</p>

    <p class="paragraf">“Mükemmel! Evet, beyler, gereksiz konuşmalar yapmayacağım. Beni politik toplantılarda göremezsiniz. Çünkü ben bir hatip değilim, o yüzden kısa keseceğim. O orospu çocuğu Petlyura ile savaşacağız ve emin olun onu yeneceğiz. Sizler Vladimir, Konstantin ve Alekseyevski askerî akademilerinde eğitim gördünüz ve bugüne kadar adı geçen kurumlarda yetişen hiçbir subay sahip olduğu renklerin itibarına gölge düşürmemiştir. Aranızdan birçoğu önceden de şu anda bulunduğumuz bu meşhur okulda eğitim gördü. Bu okulun yaşlı duvarları sizleri izliyor. Umuyorum ki bu duvarların sizin neden olacağınız bir utançla kırmızıya dönüşmesine izin vermeyeceksiniz. Topçu Alayı’nın askerleri! Bu şehri, bir haydut tarafından saldırıya uğradığı anda koruyacağız. Petlyura çetesi bu havanların menziline girer girmez onlardan geriye sadece leş gibi donları kalacak, Tanrı onun tiksinç, rezil ruhunu cehennemde çürütsün!”</p>

    <p class="paragraf">Askerlerin gülmeleri durunca Albay sözlerini tamamladı.</p>

    <p class="paragraf">“Beyler, elinizden gelenin en iyisini yapın!”</p>

    <p class="paragraf">Yine sahne dışındaki bir yönetmen gibi Studzinski telaşlı bir şekilde kolunu havaya kaldırdı ve Topçu Alayı kuvvetli soluğuyla yerdeki tozları kaldırıp komutanına üç kez tezahürat yaptı.</p>

    <p class="paragraf"></p>

    <p class="bos">On dakika sonra toplantı salonu tıpkı Borodino’daki savaş meydanı gibiydi. Süngüleri gökyüzünü işaret eden yüzlerce tüfek üçer üçer çatılmıştı. İki nöbetçi parke koridorun iki ucunda dimdik ayakta duruyorlardı. Aldıkları talimatlar doğrultusunda apar topar etrafa dağılan acemilerin, azalarak kaybolan ayak sesleri uzaktan duyuldu. Koridorlarda çivili botların çıkardığı gürültüyle birlikte bir subayın emirleri duyuluyordu. Studzinski bizzat nöbetçileri görevlendiriyordu. O sırada beklenmedik bir boru sesi duyuldu. Okul binalarının arasında yankılanan bu cırtlak ve düzensiz seste herhangi bir tehdit unsuru yoktu. Fakat keskin notalarında çok az da olsa gergin bir cızırtı vardı. Birinci kattan yukarıdaki toplantı salonuna uzanan, tırabzanlarla çevrili ikili merdivenlerin sahanlığında yanakları şişmiş bir harbiyeli duruyordu. Paslanmış borazanın üzerinde Aziz George sınıfına ait iki soluk kurdele sallanıyordu. Mişlayevski, bacakları pergel gibi ayrık vaziyette durmuş, borazancıya talimat veriyordu.</p>

    <p class="paragraf">“Çok fazla üfleme… bak –işte böyle. Yanaklarını hava ile doldur ve üfle. Hayır, hayır, sende hiç umut yok. ‘Genel Alarmı’ bir daha dene.”</p>

    <p class="paragraf">“Ta-ta-<span class="CharOverride-4">tah</span> -ta-<span class="CharOverride-4">tah</span>” diye bir ses çıktı, borazandan. Bu ses, okulda yaşayan sıçan ahalisini korkuttu.</p>

    <p class="paragraf">Alacakaranlık, Malişev ve Turbin’in üst üste yığılı silah sıralarının yanında durdukları toplantı salonuna hakim olmaya başlamıştı. Albay Malişev, Turbin’e doğru bakarak hafifçe kaşlarını çattı. Fakat çabucak dost canlısı bir gülümseme ile değiştirdi, bu ifadesini.</p>

    <p class="paragraf">“Pekala, Doktor nasıl gidiyor? Sıhhiye bölümünde her şey yolunda mı?”</p>

    <p class="paragraf">“Evet, Albayım.”</p>

    <p class="paragraf">“Artık evinize gidebilirsiniz, Doktor. Emrinizdekilere de söyleyin, onlar da evlerine gidebilirler. Fakat diğerleriyle birlikte yarın sabah saat yedide burada hazır bulunmaları gerekiyor. Ve siz… (Malişev çatık kaşlı ifadesine geri döndü), sizin de yarın öğleden sonra saat ikide burada hazır bulunmanızı istiyorum. O zamana kadar serbestsiniz (Malişev biraz daha düşündü). Bir şey daha var: Apoletlerinizi takmasanız iyi edersiniz (Malişev utanmış görünüyordu). Planlarımız arasında üzerimize dikkat çekmek bulunmuyor. Sözün kısası yarın saat ikide burada olun.</p>

    <p class="paragraf">“Anlaşıldı, Komutanım.”</p>

    <p class="paragraf">Turbin, yerinden kımıldamadan destek aldığı ayağını değiştirdi. Malişev bir sigara tabakası çıkararak Turbin’e ikram etti. O da kibritle sigaraları yaktı. Kırmızı renkli iki yıldız, içerinin ne kadar karardığını vurgularcasına parladı. Malişev salondaki ark lambalarının loş ışıklarına doğru tuhaf bir bakış attı, sonra arakasına dönüp koridora doğru gitti.</p>

    <p class="paragraf">“Teğmen Mişlayevski, lütfen buraya gelin. Size bu binanın elektrikli aydınlatmaları konusunda tam yetki veriyorum. Elinizden geleni yapın ve mümkün olan en kısa zamanda buranın ışıklarını yakın. Lütfen bu işin organizasyonunu halledin ki istediğimiz zaman ışıkları hem yakabilelim, hem de söndürebilelim. Işıklandırma ile ilgili bütün sorumluluk sizindir.”</p>

    <p class="paragraf">Mişlayevksi selam verdikten sonra keskin hareketle geriye döndü. Borazan bir defa ciyakladı, sonra sustu. Mahmuzlar şıngırdıyordu. –klink, klink, klink– Mişlayevksi binanın ana merdivenlerinden aşağı öylesine hızlı indi ki sanki yürümüyor, kayak yapıyordu. Bir dakika sonra binanın derinliklerinden bir yerlerden yumruk ve haykırarak verilen emirlerin sesleri duyuldu. Bu seslerin ardından ana giriş lobisinde aniden ışıklar parladı. Zayıf bir parıltı, I. Aleksander’ın portresinin üzerine yansıdı. Malişev bundan o kadar memnun oldu ki ağzı hafifçe aralanmış bir halde Aleksey Turbin’e doğru döndü:</p>

    <p class="paragraf">“Yok artık daha neler! İşte subay dediğin böyle olur! Gördünüz mü?”</p>

    <p class="paragraf">Aşağıda beliren figür, yavaş yavaş merdivenden yukarı doğru çıkmaya başladı. İlk merdiven sahanlığına gelirken Malişev ve Turbin gelenin kim olduğunu anladılar. Gelen adamın titrek ve halsiz bacakları, sallanan başında bembeyaz saçları vardı. Parlak yeşil yakalarında gümüş rengi düğmeler olan kruvaze bir tunik giyiyordu. Mişlayevksi yukarı doğru çıkan adamın arkasından geliyor ve arada bir bağırarak cesaret verici şeyler söylüyordu. Adamın titrek elinde kocaman bir anahtar sallanıyordu.</p>

    <p class="paragraf">“Hadi ihtiyar delikanlı, hızlan biraz! İpe yeni çıkmış acemi cambaz gibi sallanıyorsun.”</p>

    <p class="paragraf">“Sayın... Sayın” diye ağzında geveledi, yaşlı adam, ayaklarını sürüyerek ilerlerken. Birden sahanlıkta Karas ortaya çıktı. Arkasından uzun boylu başka bir subay göründü. Onları iki harbiyeli ve bir makinalı tüfeğin sivri uçlu namlusu takip etti. Tökezleyen beyaz saçlı adam, vücudunun üst kısmını makinalı tüfeğe doğru eğdi.</p>

    <p class="paragraf">“Sayın... Sayın başkan” diye mırıldandı, adam.</p>

    <p class="paragraf">Yaşlı adam merdivenlerin en üstüne kadar çıktı. Titreyen elleriyle karanlıkta el yordamıyla arayıp bulduğu çok zayıf beyaz bir ışığın vurduğu duvarda asılı duran uzunca kutuyu açtı. Elini kutunun içine soktuğunda bir klik sesi duyuldu. Hemen o anda üst sahanlık, koridor ve toplantı salonunun giriş bölümü ışıkla doldu.</p>

    <p class="paragraf">Karanlık, koridorun köşelerine çekildi. Anahtarları adamdan alan Mişlayevski elini kutunun içine sokup orada yan yana sıralanmış olan siyah kilitleri açmaya başladı. Işık, öylesine göz kamaştırıcıydı ki içinde pembe renkler de parıldıyor gibiydi. Bu renkler bir an parladı ve hemen yok oldu. Toplantı salonundaki ışık küreleri önce aydınlandı, sonra söndü. Koridorun sonundaki iki lamba bir anda parlayarak yandı. Hemen ardından karanlık, mekana yeniden hakim oldu.</p>

    <p class="paragraf">“Nasıl oldu?” diye bağırdı, Mişlayevski.</p>

    <p class="paragraf">“Söndü” diye yanıtladı, aşağıdan gelen birkaç farklı ses.</p>

    <p class="paragraf">“Tamam! Yandı!” diye bağırdı, biri üst kattan.</p>

    <p class="paragraf">Rahatlayan Mişlayevski, sonunda toplantı salonundaki, koridordaki ve İmparator Aleksander’ın üzerindeki spot lambasını yaktı. Elektrik panosunun kapağını kapatıp kilitledi. Anahtarı da cebine koydu.</p>

    <p class="paragraf">“Pekala, sen yatağına dönebilirsin ihtiyar” dedi, teskin edici bir sesle. “Her şey yolunda.”</p>

    <p class="paragraf">Yaşlı adam miyop gözlerini endişeli bir şekilde kırptı:</p>

    <p class="paragraf">“İyi ama anahtar ne olacak, sayın... sayın başkan... Sizde mi kalacak?”</p>

    <p class="paragraf">“Aynen öyle. Anahtar bende kalacak.”</p>

    <p class="paragraf">Yaşlı adam titrek bir halde biraz bekledi. Ardından yavaşça aşağı doğru inmeye başladı.</p>

    <p class="paragraf">“Harbiyeli!”</p>

    <p class="paragraf">İri yarı, kırmızı yüzlü bir öğrenci elektrik panosunun hemen yanında hazır ola geçti.</p>

    <p class="paragraf">“Bu kutuya sadece üç kişinin müdahale etmesine izin vereceksin: Alay komutanı, ikinci komutan ve ben. Başka hiç kimse dokunmayacak. Eğer gerekirse bu üç subaydan birinin emriyle kilidi kırarak panoyu açacaksın. Ama bunu yaparken kumanda panosunu kırmamak için çok dikkatli olacaksın.”</p>

    <p class="paragraf">“Emredersiniz, Komutanım.”</p>

    <p class="paragraf">Daha sonra Mişlayevski, Aleksey Turbin’e doğru gidip fısıldadı:</p>

    <p class="paragraf">“İhtiyar Maksim’i gördün mü?”</p>

    <p class="paragraf">“Tanrım, evet gördüm” diye fısıldadı, Turbin.</p>

    <p class="paragraf">Batarya Komutanı, toplantı salonunun girişinde dikiliyordu. Kılıç kılıfının üzerindeki gümüş işlemelerde binlerce mumluk ışık parıldıyordu. El işaretiyle Mişlayevski’yi çağırdıktan sonra konuşmaya başladı:</p>

    <p class="paragraf">“Teğmen, alayımıza katıldığınız için çok memnunum. İyi iş çıkardınız.”</p>

    <p class="paragraf">“Görevimi yaptığım için mutluyum, Komutanım.”</p>

    <p class="paragraf">“Bir şey daha var: Sizden bu salonun ısınma sorununu da çözmenizi istiyorum. Böylece nöbet tutacak öğrenciler de üşümezler. Ben geri kalan her şeyin icabına bakarım. Size tayın ve biraz votka ayarlayacağım –fazla değil, sadece soğuktan koruyacak kadar votka.”</p>

    <p class="paragraf">Mişlayevski, Albaya hoş bir şekilde gülümsedikten sonra nazikçe teşekkür etmek amacıyla boğazını temizledi.</p>

    <p class="paragraf">Aleksey Turbin bu ikili arasında geçen konuşmanın daha fazlasını duyamadı. Tırabzanlardan aşağı doğru eğileerek artık küçük görünen beyaz saçlı yaşlı adam gözden kaybolana kadar onu izledi. Derin bir bunalım hissi Turbin’i sarmıştı. O soğuk metal tırabzanlara yaslanınca, eski bir anı fazlasıyla net bir biçimde aklına geldi.</p>

    <p class="paragraf"></p>

    <p class="bos">...Her yaştan liseli oğlanlar son derece heyecanlı bir halde aynı koridorda koşuşturuyorlardı. Okuldaki hademeler içinde en kalın kafalısı olan Maksim, çetenin başındaki iki küçük koyu renkli çocuğu yakaladı. “Vay, vay, vay” diye geveledi. “Müfettiş Bey, Bay Turbin ve Bay Mişlayevski’yi gördüğüne çok sevinecek. Özellikle de bugün okul yöneticisi ziyarete geldiği için. Gerçekten çok memnun olacak!” Maksim’in bu ifadesinin ezici bir iğneleme olduğunu söylemeye gerek yok. Ancak sapkın zevkleri olan biri Bay Turbin ve Bay Mişlayevski’yi herhangi bir şekilde tasavvur ederek keyif alabilirdi, özellikle de okul yöneticisinin ziyarete geldiği gün.</p>

    <p class="paragraf">Maksim’in sol eliyle tuttuğu Bay Mişlayevski’nin üst dudağı yarılmıştı ve giysisinin sol kolu yırtılmış, kopmak üzereydi. Maksim’in sağ elindeki esir Bay Turbin ise kemerini kaybetmiş ve tüm düğmeleri kopmuştu –sadece tuniğinin değil, pantolonunun düğmeleri de kopmuş ve çok rahatsız edici bir şekilde iç çamaşırı görünüyordu.</p>

    <p class="paragraf">Turbin ve Mişlayevski, üzerlerinde kan lekeleri olan yüzlerinde yalvaran bakışlarla, “Lütfen bırak bizi Maksim” diye yalvardılar.</p>

    <p class="paragraf">“Hadi Maks, patakla şunu!” diye bağırdı, arka taraftan heyecanlı bir çocuk. “Kendinden küçükleri dövmek nasıl oluyormuş öğrensin!”</p>

    <p class="bos">Tanrım, o günkü gün ışığı, gürültü ve telaş. Maksim de bu beyaz saçlı, kamburu çıkmış ve açlıktan iki büklüm olmuş yaşlı adamdan çok farklıydı. O zamanlar Maksim’in saçları ayakkabı fırçası gibi sık, gür ve siyahtı, aralarında az miktarda beyaz vardı. Maksim’in elleri bir kerpeten gibi güçlüydü ve boynuna tren vagonlarının tekerlekleri büyüklüğünde bir madalyon takardı. Evet, tekerlek, kaderin tekerlekleri. “A” köyünden yola çıkıp yolda “x” adet dönüş yapmıştı... Fakat hiçbir zaman “B” köyüne ulaşamamış, yolculuğu ıssız bir kayalıkta son bulmuştu. Tanrım, ne kadar da soğuktu. Şimdi de savunma yapmak zorundaydılar. İyi de neyi savunacaklardı? Bir boşluğu mu? Ayak seslerini mi?... Borodino’nun tüm alaylarını ve bu lanetlenmiş binayı kurtarabilir misin, Çar Aleksander? Neden canlanıp o tablodan aşağı inmiyorsun? Petlyura’nın hakkından geleceklerdi, doğru ya!</p>

    <p class="paragraf">Turbin’in bacakları kendi iradelerini kullanarak onu aşağıya doğru götürdü. “Maksim” diye bağırmak istedi, fakat tereddüt etti. Sonunda da vazgeçti. Maksim’in aşağıda, hizmetliler bölümünde olduğunu hayal etti. Muhtemelen sobasının başında oturuyordu. Ya eski günleri tamamen unutmuştu ya da gözyaşlarına boğulmuştu. Üstelik işler bunlar olmadan da yeterince kötüydü. Bu duygusal saçmalıklara lanet olsun. Fazla duygusal oldukları için kendi hayatlarını mahvetmişlerdi. Boş verelim bunu.</p>

    <p class="paragraf"></p>

    <p class="bos">Turbin sıhhiye erlerini evlerine göndermiş olduğu halde kendini boş ve alacakaranlık sınıflarda dolaşırken buldu. Duvardaki kara tahtalar boş boş bakıyordu, sıralar hâlâ yerli yerindeydi. Dayanamayıp sıralardan birinin kapağını kaldırıp oturdu. Zorlandı, kendini garip ve rahatsız hissetti. Kara tahta ne kadar da yakın görünüyordu. Buranın eski sınıfı olduğuna yemin edebilirdi. Kendi sınıfı ya burasıydı ya da bir yan sınıf. Çünkü pencereden dışarı baktığında aynı tanıdık şehir manzarası görünüyordu. Bir tarafta üniversite binalarının kocaman, siyah ve hareketsiz kütleleri, bir ok gibi dümdüz uzanan ışıklarla aydınlatılmış cadde, kutu gibi görünen birbirinin kopyası evler, onların aralarındaki karanlık boşluklar, duvarlar, kubbe gibi görünen gökyüzü...</p>

    <p class="paragraf">Dışarısı kar ve kırpışan ışıklarla tıpkı <span class="CharOverride-4">Noel Arifesi Gecesi</span> oyununun seti gibi görünüyordu... “Acaba neden Svyatoşino’dan silah sesleri geliyordu?” Çok uzaktan, pamuklu bezlere sarılmış gibi sesi kısılmış, zararsız güm güm sesleri geliyordu…</p>

    <p class="paragraf">“Yeter artık.”</p>

    <p class="paragraf">Aleksey Turbin sıranın kapağını yeniden indirdi, sınıftan koridora geçti, oradan ana lobiye gitti, nöbetçilerin yanından geçip kapıdan dışarı çıktı. Binanın ana girişine bir makinalı yerleştirilmişti. Sokaklarda neredeyse hiç kimse yoktu ve kar şiddetli bir şekilde yağıyordu.</p>

    <p class="bos">Albay, okul ile hemen yakınındaki Madam Anjou’nun mağazası arasında sayısız gidiş geliş yaptığı yoğun bir gece geçirdi. Saatler gece yarısını gösterdiğinde komutası altındaki sistem tamamen ve etkili bir biçimde çalışıyordu. Okulun arka lambaları hafif çıtırtılar çıkararak pembemsi ışıklar yayıyorlardı. Salonun kütüphane bölümlerindeki eski moda sobalarda yanan ateş sayesinde toplantı salonu fark edilir derecede ısınmıştı.</p>

    <p class="paragraf">Mişlayevski’nin komutasındaki bir grup öğrenci, beyaz renkli sobalarda 1860’lı yıllara ait edebiyat dergilerinin ciltlerini yakmış ve arkasından aralıksız bir şekilde okuldaki eski sıralar baltalarla parçalanarak sobalara atılmıştı. Kendi paylarına düşen ikişer bardak votkayı (Albay sözünü tutmuş ve onlara soğuğu hissetmemelerini sağlayacak kadar votka sağlamıştı) yuvarlayan Studzinski ve Mişlayevski, nöbetçi subaylık görevini dönüşümlü olarak yaptılar. Paltolarına sarınmış bir vaziyette sobanın yanında öğrencilerle birlikte yüzlerinde dans eden kırmızı renkli alevlerin yansımaları ve gölgelerle birlikte iki saat uyuyor, sonra uyanıyor ve nöbetçileri dolaşıp binayı denetliyorlardı. Koyun derisi yeleklere sarınmış haldeki dört harbiyeli saatte bir nöbet değiştirerek geniş namlulu yirmi santimetrelik havan toplarının başında nöbet tuttular.</p>

    <p class="paragraf">Madam Anjou’nun mağazasındaki soba cehennem gibi alev alev yanıyor, boruya doğru çekilen havanın yarattığı gürültü ve yanan odunların çıtırtısı bacaya doğru yükseliyordu. Dört tane harbiyeli içeride paltolarına sarınmış halde adeta ağaç kütükleri gibi uyurken, bir harbiyeli dışarıda, kapının önünde duran sepetli motosiklet için nöbet tutuyordu. Albay ancak gece yarısına doğru Madam Anjou’nun mağazasına gelip yerleşebildi. Durmadan esniyordu, fakat gidip yatacak, uyuyacak zamanı yoktu. Çünkü hâlâ aralıksız olarak telefonda konuşuyordu. Derken saat sabahın ikisinde bir motosiklet mağazanın önüne gelerek korna çaldı. Gri paltolu bir ordu mensubu motosikletten indi.</p>

    <p class="paragraf">“Bırakın geçsin. Beni görmeye geldi.”</p>

    <p class="paragraf">Adam, yanında getirdiği dört yanından telle sarılmış büyükçe bir paketi Albaya uzattı. Albay paketi mağazanın arkasındaki küçük kasaya bizzat yerleştirdi ve kilitledi. Gri adam tekrar motosikletine binerek oradan uzaklaştı. Albay asma kata çıktı, paltosunu yere yaydı ve başının altına da üst üste sarılmış birkaç tane halı yerleştirdi. Nöbetteki harbiyeliye kendisini saat tam 6.30’da uyandırması emrini verdikten sonra yere uzandı ve uykuya daldı.</p>

    <div class="_idFootnotes">
      <div class="_idFootnote">
        <p class="Basic-Paragraph" xml:lang="en-GB"><a class="_idFootnoteAnchor" href="#footnote-225-8-backlink" id="footnote-225-8">8</a> Latince bir kelime, dilek kipinde “ki” anlamında kullanılıyor. (ç.n.)</p>
      </div>
    </div>
  </div>
</body>
</html>
