<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head><meta name="charset" content="UTF-8"/>
<title></title>

<link href="BookStyles.css" type="text/css" rel="stylesheet"/>
</head>
<body>
<div class="box">
<div class="btx">9</div>
</div>
<h2 title="9: Demokrasiyi Kurtarmak">Demokrasiyi Kurtarmak</h2>
<p class="ePrg">Bu kitabı yazmak bize Amerikan demokrasisinin kimi zaman inandığımız kadar sıra dışı olmadığını hatırlattı. Anayasamızda ya da kültürümüzde bizi demokrasinin çöküşüne karşı koruyacak hiçbir şey yok. Daha öncede ülkeyi iç savaşa sürükleyen bölgesel ya da partisel düşmanlıklar nedeniyle siyasi felaketler yaşadık. Anayasal sistemimiz iyileşti. Cumhuriyetçi ve Demokrat liderler bir yüzyıldan uzun bir süre boyunca siyasi istikrarın temelini destekleyecek olan yeni standartlar ve uygulamalar geliştirdiler. Fakat bu istikrar ırksal dışlama Güneyde otoriter yanlısı tek parti yönetimi bedeli ile geldi. Amerika Birleşik Devletleri’nin tamamen demokratikleştirilmesi <a href="--LNote-10.xhtml#lastnote-10-01" id="ln1001"><sup>ancak 1965 yılından sonra</sup></a> gerçekleşti. Paradoks oluşturacak şekilde bu süreç Amerikan seçmenlerinin yeniden temel saflara ayrılmasına neden olarak partilerimizi derinden kutuplaşmış hale getirdi. Yeniden Yapılaşma döneminden bu yana yaşadığımız en <a href="--LNote-10.xhtml#lastnote-10-02" id="ln1002"><sup>derin kutuplaşma</sup></a> olan bu süreç şimdi demokrasimize meydan okuyan standartları yıkma salgınını tetikledi.</p>
<p>Demokrasinin tüm dünyada geri çekilmekte olduğuna dair <a href="--LNote-10.xhtml#lastnote-10-03" id="ln1003"><sup>yükselen bir inanış mevcut</sup></a>. Venezuela. Tayland. Türkiye. Macaristan. Polonya. Dünya çapında demokrasinin belki de en önde gelen uzmanı olan <a href="--LNote-10.xhtml#lastnote-10-04" id="ln1004"><sup>Larry Diamond</sup></a> bir demokratik gerileme sürecine girdiğimize inanıyor. Amerika’nın şuan içinde bulunduğu kriz <a href="--LNote-10.xhtml#lastnote-10-05" id="ln1005"><sup>dünya çapındaki demorasinin geriye doğru kayma dalgasının</sup></a> bir parçası olabilir mi? Biz şüpheliyiz. Donald Trump’ın seçilmesinden önce demokrasinin dünya çapında gerileme dönemine girmiş olması abartılıyordu. Demokrasilerin sayısı 1980 ve 90’lı yıllarda önemli ölçüde arttı ve 2005 yılında en yüksek sayıya ulaşarak o günden bu yana sabit kaldı. Geriye dönüşler haberlere çıkıyor ve dikkatimizi çekiyor fakat Macaristan, Türkiye ve Venezuela’ya karşı son on yılda <i>daha da</i> demokratik hale gelmiş olan bir Kolombiya, Sri Lanka ya da Tunus gibi ülkeler var. Arjantin, Brezilya, Şili, Peru, Yunanistan, İspanya, Çek Cumhuriyeti, Romanya, Gana, Hindistan, Güney Kore ve Kuzey Afrika gibi dünyanın demokrasilerinin büyük bir kısmı sağlam. Avrupa demokrasileri zayıf ekonomiden göçmen karşıtı ters tepkiye yönelik Avrupa Birliği şüpheciliği gibi pek çok problem ile karşı karşıya olsalar da bu ülkelerin Amerika Birleşik Devletleri’nde şahit olduğumuz tarzda temel bir standart erozyonuna uğradıklarını gösteren çok az kanıt var.</p>
<p>Fakat Trump’ın yükselişinin kendisi dünya çapındaki demokrasi için bir tehdit oluşturabilir. Berlin Duvarının düşüşü ile Obama’nın başkanlığı dönemlerinin arasında ABD hükümetleri demokrasi yanlısı geniş bir dış politika benimsediler. Bunun sayısız istisnası vardı: Amerika’nın Çin, Rusya ve Orta Doğu’da olduğu gibi stratejik çıkarlarının tehlikede olduğu noktalarda demokrasi yok oldu ve <a href="--LNote-10.xhtml#lastnote-10-06" id="ln1006"><sup>ABD hükümetleri diplomatik baskıyı, ekonomik yardımı ve diğer dış siyaset araçlarını kullanarak</sup></a> Soğuk Savaş sonrası dönemde demokratikleşme için baskı yaptı. 1990 ve 2015 dönemi dünya tarihinin en demokratik dönemidir ve bunun nedenlerinden biri de Batılı güçlerin geniş olarak demokrasiyi desteklemiş olmasıdır. Bu artık değişiyor olabilir. Donald Trump’ın altında ABD, Soğuk Savaştan bu yana demokrasi destekçisi rolünü ilk defa terk ediyormuş gibi görünüyor. Başkan Trump, Nixon’dan bu yana başa gelmiş olan en demokrasi karşıtı ABD başkanı. Dahası, Amerika artık demokratik bir rol modeli değil. Başkanın basına saldırdığı, rakibini hapse atmakla tehdit ettiği ve seçim sonuçlarını kabul etmeyebileceğini açıkladığı bir ülke demokrasiyi inandırıcı bir şekilde koruyamaz. Hem mevcut hem de potansiyel diktatörler muhtemelen Trump’ın Beyaz Sarayda olmasından cesaret alacaklardır. Bu nedenle eğer dünya çapında demokrasinin gerilemesi 2016 yılından önce bir efsaneden ibaretse bile Trump’ın başkanlığı Avrupa krizi, Çin’in yükselişi ve gittikçe saldırganlaşan Rusya ile birleştiğinde bunu bir gerçeğe çevirmeye yardımcı olabilir.</p>
<p class="ePrg">Kendi ülkemize dönersek Trump-sonrası Amerika için üç muhtemel gelecek görüyoruz. İlki ve en iyimser olanı hızlı bir demokratik iyileşme: Trump ya halk desteğini kaybedecek ve yeniden seçilmeyecek ya da daha da dramatik olarak mahkemeye verilecek veya istifaya zorlanacak. Trump’ın başkanlığının patlaması ve Trump karşıtı dayanışmanın zaferi Demokratlara enerji vererek onların gücü tekrar kazanmasını ve Trump’ın en berbat politikalarını geri çevirmelerini sağlayabilir. Eğer Başkan Trump yeterince kötü bir şekilde düşerse, halkın iğrenmesi 1974 yılında Richard Nixon’ın istifasının ardından olduğu gibi demokrasimizin kalitesini arttıran reformlara bile neden olabilir. Trump ile ilişkilerinden dolayı ağır bir bedel ödemiş olan Cumhuriyetçi liderler radikal siyaset ile ilişkilerini sona erdirebilirler. Gelecekte Amerika’nın dünyadaki ünü hızlı bir şekilde düzelebilir. Trump’ın başkanlığı büyük bir felaketi atlattığımız ve Amerikan demokrasisinin kurtulduğu, trajik hatalarla dolu bir dönem olarak okullarda öğretilebilir, filmlere konu olabilir ve tarihi çalışmalarda tekrar edilebilir.</p>
<p>Bu kesinlikle bizim gerçekleşmesini umduğumuz gelecek. Fakat bu pek olası değil. Unutmayın ki uzun süredir ayakta olan demokratik standartlara yapılan saldırı ve tüm bunlara neden olan altta yatan kutuplaşma, Donald Trump Beyaz Saraya çıkmadan çok önce başladı. Amerikan demokrasisinin yumuşak korkulukları on yıllardır zayıflamakta ve Başkan Trump’ı basitçe makamından indirmek bunları mucizevi bir şekilde onarmayacak. Trump’ın başkanlığı, sonunda sadece kurumlarımızda gösterişsiz bir dipnot halinde kalıp anlık bir sapıklık olarak görülse bile bunu sonlandırmak demokrasiyi sağlıklı bir şekilde onarmak için yeterli olmayabilir.</p>
<p>İkincisi, Başkan Trump’ın ve Cumhuriyetçilerin beyaz ulusalcı cazibe ile kazanmaya devam ettikleri daha karanlık bir gelecek. <a href="--LNote-10.xhtml#lastnote-10-07" id="ln1007"><sup>Trump sonrası Cumhuriyet partisi</sup></a> bu senaryoda başkanlığı, kongrenin her iki meclisini ve eyalet meclislerinin büyük bir çoğunluğunu elinde tutacak ve sonunda Anayasa Mahkemesinde çoğunluğu kazanacak. Daha sonra da anayasal sert atış tekniklerini uzun ömürlü beyaz seçmen çoğunlukları yaratmak için kullanacak. Bu büyük çapta sınır dışı etme, göçmen kısıtlamaları, seçmen kütüklerinin temizlenmesi ve daha sıkı seçmen kimlik yasaları gibi kombinasyonlar ile gerçekleştirilebilir. Seçmenleri tekrar tasarlamak, muhtemelen Cumhuriyetçilerin az bir çoğunlukla bile programlarını uygulayabileceği atmosferi yaratmak için vakit geçirici konuşmalar yaparak kürsüyü işgal etme yetkisinin ve senatodaki azınlıkları koruyan diğer kuralların kaldırılması ile birleşecek. Bu önlemler sıra dışı görünüyor olabilir fakat her biri Trump yönetimi tarafından en azından düşünülmüştür.</p>
<p>Yeni bir beyaz çoğunluk yaratarak Cumhuriyet Partisini destekleme çabaları tabi ki büyük ölçüde demokrasi karşıtıdır. Bu tarz önlemler ilerici azınlık grupları ve özel sektörün büyük bir kısmı gibi geniş çapta kuvvetlerin direnişini tetikleyecektir. Bu direniş, yüzleşmeye ve hatta vahşi bir karışıklığa yükselerek polis baskısının artmasına ve “yasa ve düzen” adına gerçekleştirilen özel saldırılara yol açabilir. Bu tarz sıkı tedbirlerin nasıl açıklanacağını anlamak için yeni Ulusal Tüfek Birliği gönüllü toplama videolarını izleyebilir ya da Cumhuriyetçi siyasetçilerin Siyah Hayatlar Önemlidir hareketi hakkında nasıl konuştuklarını dinleyebilirsiniz.</p>
<p>Bu tarz bir kabus senaryosu pek muhtemel olmasa da akıl almaz da değil. Düşüşe geçen etnik çoğunlukların baskın oldukları statülerini bir kavga olmadan teslim ettikleri toplumların örneklerini bulmak zordur. Lübnan’da baskın Hristiyan grupların demografik düşüşleri on beş yıllık iç savaşa katkıda bulunmuştur. İsrail’de Batı Yakasını topraklara katmanın yarattığı demografik tehdit ülkeyi iki eski başbakanın deyişi ile ırkçılık ayrımı içeren bir siyasi sisteme kaydırmaktaydı. Bize daha yakın olan bir örnek ise Yeniden Yapılaşmanın sonrasında siyahlara oy hakkı verilmesi tehdidine güneyli Demokratların Afrikalı Amerikalıları neredeyse bir yüzyıl boyunca haklarından mahrum ederek cevap vermesidir. Beyaz ulusalcılar Cumhuriyet Partisi içinde azınlıkta kalmış olsa da (başı etkili Cumhuriyetçi Başsavcı Jeff Sessions ve Seçim Bütünlüğü Komisyonu Başkan Yardımcısı Kris Kobach’ın çekmekte olduğu) daha sert seçmen kimlik yasaları ve seçmen kütüklerinin temizlenmesi seçmenleri yeniden tasarlamanın Cumhuriyet Partisinin programında olduğunu gösteriyor.</p>
<p>Üçüncü ve bize göre en olası senaryo ise Trump sonrası geleceğin kutuplaşma, yazılı olmayan siyasi adetlerden daha fazla uzaklaşma ve artan kurumsal savaşlar ile dolu bir gelecek, yani diğer bir deyişle sağlam korkulukları olmayan bir demokrasi olması. Başkan Trump ve Trump yanlıları bu senaryoda başarısız olabilir fakat bu başarısızlık partiler arasındaki bölünmeyi azaltmak ve karşılıklı tolerans ile kendini tutma standartlarındaki düşüşü tersine çevirmek için pek de etkili olmayacaktır.</p>
<p>Amerika Birleşik Devletleri’nde korkulukları olmayan siyasetin neye benzeyebileceğini görmek için günümüzdeki Kuzey Carolina’ya bakabilirsiniz. Kuzey Carolina klasik bir “mor” eyalettir. Çeşitlendirilmiş ekonomisi ve uluslararası tanınmış üniversite sistemi ile diğer güney eyaletlerine göre daha zengin, daha kentsel ve daha iyi eğitimlidir. <a href="--LNote-10.xhtml#lastnote-10-08" id="ln1008"><sup>Aynı zamanda demografik olarak</sup></a> da Afrikalı Amerikalılar, Asyalı Amerikalılar ve Latinlerin nüfusun üçte birini oluşturduğu bir çeşitliliğe sahiptir. Bunların hepsi Kuzey Carolina’yı güneydeki eyaletler arasında Demokratlara en açık olan bölge haline getirir. Kuzey Carolina seçmenleri ulusal seçmenlere benzer: Demokratlar ve Cumhuriyetçiler arasında bölünmüştür ve Demokratlar Charlotte ve Raleigh-Durham gibi şehir merkezlerinde, Cumhuriyetçiler ise kırsal alanlarda daha yoğundur.</p>
<p>Bu eyalet, Duke hukuk profesörü Jedediah Purdy’nin sözleri ile <a href="--LNote-10.xhtml#lastnote-10-09" id="ln1009"><sup>“ülkenin aşırı partisel siyasetini ve büyüyen karşılıklı güvensizliğini gösteren küçük bir evren”</sup></a> haline gelmiştir. Son on yıl boyunca <a href="--LNote-10.xhtml#lastnote-10-10" id="ln1010"><sup>parti üyeleri Cumhuriyetçilerin bastırdığı kürtaj kısıtlamaları, Cumhuriyetçi valinin Hesaplı Bakım Yasasının bir parçası olan Medicaid’i reddetmesi, aynı cinsiyette olan insanların evlenmesini yasaklayan anayasal değişiklik önerisi ve en ünlüsü ise 2016 yılındaki transseksüel insanların kendilerini ait gördükleri cinsiyete açık olan tuvaletleri kullanmasına izin veren yerel hükümetlerin engellendiği Kamu Tesisleri Mahremiyet &amp; Güvenlik Tasarısı (“Tuvalet Tasarısı”) üzerine savaşmıştır</sup></a>. Eski bir Cumhuriyetçi, eyalet siyasetini şu şekilde tarif eder; “Bugüne kadar gördüğümden <a href="--LNote-10.xhtml#lastnote-10-11" id="ln1011"><sup>daha kutuplaşmış ve daha hırçın</sup></a>... Ve ben Jesse Helms ile çalıştım.”</p>
<p>Çoğu kişiye göre Kuzey Carolina’nın siyasi savaşa tamamen teslim olması Cumhuriyetçilerin 2010 yılında eyalet meclisinin kontrolünü kazanmasından sonra başlamıştır. Meclis bir sonraki yıl yaygın olarak “radikal bir seçim hilesi” olduğu bilinen yeniden bölgelere ayırma planını onaylamıştır ve yeni seçim bölgeleri Afrikalı Amerikalıların oylarını az sayıdaki bölgede toplayarak onların seçimdeki ağırlığını düşürmek sureti ile Cumhuriyetçilerin kazandığı koltuk sayısını arttırmıştır. Manevi Pazartesileri hareketinin lideri olan ilerici papaz William Barber bu yeni bölgeleri “ırk ayrımı yapılan oylama bölgeleri” şeklinde tanımlamıştır. <a href="--LNote-10.xhtml#lastnote-10-12" id="ln1012"><sup>Yapılan değişiklikler, 2012 yılında Demokratların eyalet çapında daha çok oy vermiş olmasına rağmen Cumhuriyetçilerin eyaletin on üç kongre koltuğunun dokuzunu alması ile sonuçlanmıştır</sup></a>.</p>
<p>Cumhuriyetçi Pat McCrory’in 2012 yılında valiliği kazanması hükümetin her üç dalında da kontrolü Cumhuriyetçilere vermiştir. Cumhuriyet Partisi bu eyaletteki baskınlığını gelecek için istiyordu. Valilik, her iki yasama meclisi ve eyaletin Anayasa Mahkemesinde çoğunluk ile silahlanmış olan Cumhuriyetçi liderler siyasi oyunu çarpıtacak hırslı bir dizi reform başlattılar. <a href="--LNote-10.xhtml#lastnote-10-13" id="ln1013"><sup>Çabalarına eyalet çapındaki seçmenlerin geçmişteki verilerine yönelik talepler ile başladılar</sup></a>. Bu bilgi ellerindeyken meclis seçmenlerin oy vermelerini daha zor hale getiren bir dizi seçim reformu gerçekleştirdi. <a href="--LNote-10.xhtml#lastnote-10-14" id="ln1014"><sup>Sıkı bir seçmen kimliği yasası geçirdiler</sup></a>, erken oy verme şansını düşürdüler, on altı ve on yedi yaş için ön kayıt sürecini ve aynı gün kayıt yapılmasını kaldırdılar ve birkaç anahtar bölgede oy verme merkezlerinin sayısını düşürdüler. Yeni veriler Cumhuriyetçilerin federal temyiz mahkemesinin sözleri ile <a href="--LNote-10.xhtml#lastnote-10-15" id="ln1015"><sup>“neredeyse cerrahi bir hassaslıkla”</sup></a> Afrikalı Amerikalıları hedef alan reformlar tasarlamasını sağlamıştı. Temyiz mahkemesi bu yeni yasaların uygulamaya koyulmasını askıya alınca <a href="--LNote-10.xhtml#lastnote-10-16" id="ln1016"><sup>Cumhuriyetçiler eyaletin seçim kurulları üzerindeki kontrollerini</sup></a> kullanıp bunların bir çoğunu yine de uygulamaya geçirdiler.</p>
<p>Kurumsal savaş Demokrat Roy Cooper’ın 2016 yılında McCrory’i valilik için az bir farkla yenmesinden sonra da devam etti. <a href="--LNote-10.xhtml#lastnote-10-17" id="ln1017"><sup>McCrory neredeyse bir ay boyuna seçim sonuçlarını kabul etmeyi reddederken</sup></a> Cumhuriyetçiler de seçim hilesi yönünde gerçek olmayan suçlamalar yaptılar. Fakat bu sadece başlangıçtı. McCrory sonunda Aralık 2016 tarihinde çekilmek zorunda kaldığında Cumhuriyetçiler eyalet meclisinde <a href="--LNote-10.xhtml#lastnote-10-18" id="ln1018"><sup>“sürpriz bir özel toplantı”</sup></a> düzenlediler. Siyasetin ne kadar kötü bir şekilde çürüdüğünün kanıtı olurcasına Cumhuriyetçilerin valilik seçimlerinin sonuçlarına meydan okunduğunda meclisin araya girmesine izin veren bir yasadan yararlanarak seçimi McCrory’e verecekleri yaklaşan <a href="--LNote-10.xhtml#lastnote-10-19" id="ln1019"><sup>“meclis darbesi”</sup></a> ile ilgili dedikodular yayıldı.</p>
<p>Bu tarz bir darbe olmadı fakat <i>New York Times</i>’ın tanımıyla özel toplantı <a href="--LNote-10.xhtml#lastnote-10-20" id="ln1020"><sup>“yüzsüzce güç kapmak”</sup></a> amacıyla Demokratik valinin güçlerini azaltmak için bir dizi önlem geçirdi. <a href="--LNote-10.xhtml#lastnote-10-21" id="ln1021"><sup>Senato, valilik kabine atamalarını onaylama yetkisini kendisine verdi</sup></a> ve o anki Cumhuriyetçi valiye, geçici siyasi atamaları kalıcı pozisyonlara çevirme gücünü verdi. <a href="--LNote-10.xhtml#lastnote-10-22" id="ln1022"><sup>Görevden ayrılmakta olan vali McCrory</sup></a> hızla kendi elleri ile seçtiği neredeyse bin valilik çalışanına kalıcı görevler verdi ve yönetim ofisini kendi adamları ile doldurdu. <a href="--LNote-10.xhtml#lastnote-10-23" id="ln1023"><sup>Cumhuriyetçiler daha sonra seçmenlerin kaydından, seçmen kimlik gerekliliklerinden, oy verme saatlerinden, oy verme salonlarının dağıtımından</sup></a> ve <a href="--LNote-10.xhtml#lastnote-10-24" id="ln1024"><sup>yerel seçim hilesi kurallarından sorumlu olan</sup></a> eyalet seçim kurullarının yapısını değiştirdi. Cumhuriyet Partisi eşit parti temsilciliğine dayalı bir sistem yarattığına göre bu kurullar koltukların çoğunu kendi partisine verebilecek olan <a href="--LNote-10.xhtml#lastnote-10-25" id="ln1025"><sup>görevdeki valinin kontrolü altındaydı</sup></a>. Başka bir beklenmedik değişiklik ise ikinci en büyük partinin (Cumhuriyet Partisi) seçim yılları olan çift yıllarda <a href="--LNote-10.xhtml#lastnote-10-26" id="ln1026"><sup>seçim kurullarının başkanlığını</sup></a> yapacağı şekilde, başkanlığın iki parti arasında değişecek olması kuralıydı. Birkaç ay sonra ise <a href="--LNote-10.xhtml#lastnote-10-27" id="ln1027"><sup>meclis, eyalet temyiz mahkemesinin üye sayısını üç koltuğa düşürerek</sup></a> Vali Cooper’dan etkili bir şekilde üç yargıç atamasını çaldı.</p>
<p>Seçim hilesi olarak ırksal bölgelere ayırma, 2013 seçmen yasası ve seçim kurulları üzerinde yapılan reformlar daha sonra mahkemeden geri dönmüş olsa da bunların meclisten geçmesi Cumhuriyet Partisinin tüm gücünü siyasi rakiplerini sakat bırakacak şekilde kullanmaya hazır olduğunu ortaya koyuyordu. Chapel Hill’den bir Demokrat olan kongre üyesi David Price bu meclis krizinin ona “<a href="--LNote-10.xhtml#lastnote-10-28" id="ln1028"><sup>Amerikan demokrasisinin</sup></a> bizim sandığımızdan daha kırılgan olabileceğini,” öğrettiğini söylüyor.</p>
<p>Kuzey Carolina, korkulukları olmayan bir siyasetin ve muhtemelen Amerika’nın geleceğinin neye benzeyeceğini gösteren bir pencere ortaya koyuyor. Partisel rakipler düşman olduğunda siyasi yarış bir savaşa dönüşür ve kurumlarımız da silah olur. Sonuç ise sürekli krizin eşiğinde olan bir sistemdir.</p>
<p class="ePrg">Bu korkunç senaryo, bu kitabın temel dersinin üzerini çiziyor. Amerika demokrasisi çalıştığı zaman genelde bizim garanti olarak gördüğümüz karşılıklı tolerans ve kurumsal kendini tutma standartlarına dayanır. Rakiplere güç için meşru yarışçılar olarak davranma ve sahip olunan kurumsal ayrıcalıkları sonuna kadar kullanmama kuralları Amerika Anayasasında yer almaz. Yine de onlar olmadan anayasamızın denge ve denetim sistemi bizim beklediğimiz gibi çalışmaz. Fransız düşünür <a href="--LNote-10.xhtml#lastnote-10-29" id="ln1029"><sup>Baron de Montesquieu, 1748 tarihli çalışması <i>The Spirit of Laws’</i>da güçlerin ayrılık ilkesinin öncülüğünü yaptığında</sup></a> bugün bizim standart dediğimiz olgu hakkında çok az endişeleniyordu. Montesquieu siyasi kuramların mimarlığının sert bir şekilde yapılmasının fazla güce ulaşma çabalarını sınırlamak için yeterli olacağı görüşündeydi. Ona göre anayasa tasarımı bir mühendislik probleminden farklı değildi, kurumları yaratma sorununda hırs, hırsı etkisiz hale getirmek için kullanılabilirdi ve siyasi liderler bile kusurluydu. Kurucularımızın bir çoğu da buna inanıyordu.</p>
<p>Geçmiş kurucularımızın hatalı olduğunu hızla ortaya koydu. Siyasi partiler ya da onlara eşlik eden standartlar olmadan onların Philadelphia’da büyük bir dikkatle hazırladıkları Anayasa hayatta kalamazdı. Kurumlar sadece resmi kurallardan fazlasıydı; üstlerini kaplayan ve paylaşılan bir uygun davranış anlayışı ile çevriliydiler. İlk jenerasyon Amerikalı siyasi liderlerinin zekası kurşun geçirmez bir anayasa yaratmalarında değil, çok iyi bir anayasa tasarlamaya ek olarak anayasanın çalışmasına yardım edecek olan paylaşılan inanışları ve uygulamaları zorlukla ve adım adım kurmalarında yatar.</p>
<p>Amerika siyasi sisteminin gücü İsveçli Nobel Ödüllü ekonomist Gunnar Myrdal’ın deyişi ile Amerikan İnancında yatar: Kişisel özgürlük, siyasi ve sosyal eşitlik. Kuruluş evraklarımıza yazılmış olan ve sınıflarımızda, konuşmalarımızda ve makalelerimizde yer alan özgürlük ve eşitlik kendi kendini haklı çıkaran değerlerdir fakat kendi kendilerini uygulamazlar. Karşılıklı tolerans ve kurumsal kendini tutma prosedüre dayalı ilkelerdir, anayasamızın işlemesi için siyasetçilere yasaların ötesinde nasıl davranmaları gerektiğini anlatırlar. Ayrıca bu prosedüre dayalı değerlerin <a href="--LNote-10.xhtml#lastnote-10-30" id="ln1030"><sup>Amerikan İnancının</sup></a> merkezinde olduğunu da hatırlamak gerekir, bunlar olmadan demokrasimiz çalışmaz.</p>
<p>Bunun, vatandaşların Trump yönetimine karşı çıkması konusunda önemli etkileri vardır. 2016 seçiminin ertesinde pek çok ilerici fikir yaratıcısı Demokratların “Cumhuriyetçiler gibi dövüşmesi” gerektiği sonucuna ulaştılar. Eğer Cumhuriyetçiler kuralları yıkıyorsa o zaman Demokratların da aynı şekilde cevap vermekten başka şansı yoktu. Karşı taraf kendini tutmayı bırakmışken kendini kısıtlamak ve nezaketi bırakmamak bir boksörün elleri bağlı halde ringe girmesine benzer. Kazanmak için her şeyi yapmayı göze almış bir kabadayı ile karşılaştığınızda kurallara göre oynayanlar kaybetmeyi göze alır. Cumhuriyet Partisinin Başkan Obama’nın Anayasa Mahkemesindeki boş pozisyonu doldurmasına izin vermeyi reddetmesi ve özellikle de Trump’ın zaferinin ardından bundan yakayı sıyırması, Demokratların beklenmedik bir anda yumruk yemiş gibi hissetmelerine neden oldu. Siyaset bilimcisi ve yazar David Faris bunu “kirli dövüş” olarak adlandırıyor:</p>
<p class="iPrg"><a href="--LNote-10.xhtml#lastnote-10-31" id="ln1031"><sup>Demokratların tüm konular üzerindeki müzakere pozisyonları</sup></a> çok basit olmalı: Ya bize Merrick Garland’ı verirsiniz ya da gidip bir yangında ölürsünüz... Sadece bu da değil, Antonin Scalia’nın öldüğü gün yapmaları gerekeni yapmalıydılar: Demokratların senatoyu ve Cumhuriyetçilerin de başkanlığı kontrol ettiği bir sonraki seferde gerçekleşen bu olayın karşılığında ödenecek çok yüksek bir bedel olduğunu net bir şekilde ortaya koymaları gerekirdi. Bölünmüş hükümet ile karşılaşan bir sonraki Cumhuriyetçi başkan hiçbir şey alamaz. 0 onaylama. Ülkedeki en düşük bölgelerde bile hiçbir yargıç ataması yok. Kabine başkanları yok. Yasa yok.</p>
<p class="ePrg">Başkan Trump’ın seçiminden hemen sonra bazı ileri görüşlüler onun bu makama çıkmasını engelleyecek eylemler için çağrıda bulundular. Trump’ın göreve başlamasından bir ay önce yayınlanmış olan “Acele Edin Demokratlar ve Cumhuriyetçiler Gibi Dövüşün” makalesinde Dahlia Lithwick ve David S. Cohen Demokratların <a href="--LNote-10.xhtml#lastnote-10-32" id="ln1032"><sup>“onu durdurmak için çok az şey yaptığını”</sup></a> söylüyor. “Bay Trump’ın başkanlığı almasını engelleyecek yasal teoriler hiç de az olmamasına” rağmen Demokratlar bunları kullanmıyordu. Lithwick ve Cohen Demokratların Donald Trump’ın başkanlığa çıkmaması için “diş ve tırnakları ile dövüşüyor olmaları gerektiğini” söylüyorlardı. Demokratlar Michigan, Pennsylvania ve Wisconsin’deki olayların ve sahtekarlık soruşturmalarının üzerine gitmeli, Seçmenler Kurulunun fikrini değiştirmeye çalışmalı ve hatta Başkan Trump’ın zaferini mahkemede düşürmeyi denemeliydi.</p>
<p>Göreve başlama gününde bazı Demokratlar, Donald Trump’ın başkan olarak meşruluğunu sorguladılar. California temsilcisi Jerry McNerney göreve başlama gününü boykot etti ve Rusya’nın etkisi nedeniyle seçimin <a href="--LNote-10.xhtml#lastnote-10-33" id="ln1033"><sup>“meşruluk taşımadığını”</sup></a> iddia etti. Benzer bir şekilde Georgia temsilcisi John Lewis’de Başkan Trump’ı <a href="--LNote-10.xhtml#lastnote-10-34" id="ln1034"><sup>“meşru bir başkan”</sup></a> olarak görmediğini söyledi. <a href="--LNote-10.xhtml#lastnote-10-35" id="ln1035"><sup>Meclisteki Demokratların neredeyse yetmişi</sup></a> Trump’ın başkanlığa yükselişini boykot etti.</p>
<p>Trump Beyaz Saraya yerleştirildikten sonra bazı ileri görüşlüler Demokratların “Cumhuriyetçilerin <a href="--LNote-10.xhtml#lastnote-10-36" id="ln1036"><sup>oyun kitabından örnek alıp</sup></a> her şeyi engellemeleri gerektiği” görüşünü paylaştılar. Örneğin, <i>Daily Kos</i> internet sitesinin kurucusu olan Markos Moulitsas şunu deklare etti; “Hiçbir şey Cumhuriyetçilerin senatoda dövüşmesini gerektirmeden geçmemeli. Bunun sabah duası olması bile umurumda değil. <a href="--LNote-10.xhtml#lastnote-10-37" id="ln1037"><sup>Her şey bir dövüş olmalı</sup></a>.”</p>
<p>Kimi Demokratlar erken bir mahkemeye verme hayalini bile ortaya attılar. Trump’ın başkanlığa çıkışından iki hafta bile geçmeden Temsilci Maxine Waters bir tweet ile şunu paylaştı, “<a href="--LNote-10.xhtml#lastnote-10-38" id="ln1038"><sup>En büyük arzum</sup></a> @realDonaldTrump’ı doğrudan mahkemeye vermek.” <a href="--LNote-10.xhtml#lastnote-10-39" id="ln1039">M<sup>ahkemeye verme konuşmaları FBI Direktörü James Comey’in kovulmasının ardından Trump’ın düşüşe geçen popülaritesi nedeniyle arttı</sup></a> ve bu da Demokratların mahkemeye verme süreçleri için ihtiyaç duyacakları meclis çoğunluğunu kazanmaları yönündeki umutları arttırdı. Mayıs 2017 tarihli bir röportajda Waters şunu demiştir, “Bazı insanlar bu kelimeyi kullanmak bile istemiyor. Bu neredeyse fazla görkemli bir fikir. Yapması çok zor ve düşünecek çok şey var. <a href="--LNote-10.xhtml#lastnote-10-40" id="ln1040"><sup>Ben bunu bu şekilde görmüyorum</sup></a>.”</p>
<p>Bize göre Demokratların “Cumhuriyetçiler gibi dövüşme” fikri yanlış bir yönlendirmedir. İlk olarak diğer ülkelerin örnekleri bu tarz stratejilerin genelde doğrudan otoriterlerin avantajına olduğunu gösteriyor. Dünyayı yakma taktikleri genelde ılımlıları korkutarak muhalefete olan desteğin erimesini sağlıyor. Baştaki partide yer alan karşıt görüşlü kişiler bile anlaşmaya yanaşmayan bir muhalefet ile karşılaştıklarında birleşik hükümet yanlısı güçlere katılıyor ve <a href="--LNote-10.xhtml#lastnote-10-41" id="ln1041"><sup>muhalefet kirli dövüştüğünde</sup></a> bu hükümete aşırı önlemler almak için gereken bahaneyi veriyor.</p>
<p>Venezuela’da Hugo Chávez’in yönetimi altında olan da budur. Chávez’in başkanlığının ilk birkaç yılı demokratik olsa da rakipleri onun popülist söylevlerini korkutucu bulmuştur. Chávez’in Venezuela’yı da Küba tarzı bir sosyalizme iteceğinden korkarak erken davranıp gereken her şeyi göze alarak onu görevden indirmeyi denemişlerdir. Nisan 2002 tarihinde muhalefet liderleri hem başarısız olan hem de demokratik imajlarını yok eden askeri bir darbeyi desteklemişlerdir. Kararlı muhalefet Aralık 2002 tarihinde Chávez istifa edene kadar ülkeyi kapama amacıyla belirsiz süreli genel bir greve gitmiştir. <a href="--LNote-10.xhtml#lastnote-10-42" id="ln1042"><sup>Bu grev iki ay sürmüş</sup></a> ve Venezuela’ya tahminen 4,5 milyon dolara mal olarak sonunda başarısız olmuştur. Chávez karşıtı güçler bundan sonra da 2005 yılındaki meclis seçimlerini boykot etmiş ancak bu <i>chavistas</i>’ın Kongrede tam bir kontrol kazanması hariç pek bir işe yaramamıştır. <a href="--LNote-10.xhtml#lastnote-10-43" id="ln1043"><sup>Her üç strateji de geri tepmiştir</sup></a>. Sadece Chávez’i devirmekte başarısız olmakla kalmamış aynı zamanda <a href="--LNote-10.xhtml#lastnote-10-44" id="ln1044"><sup>muhalefetin halk desteğini eriterek</sup></a> Chávez’in rakiplerini demokrasi karşıtı olarak etiketlemesine, hükümetin orduyu, polisi ve mahkemeleri temizlemesine, muhalifleri tutuklamasına ya da sürgün etmesine ve bağımsız medya kanallarını kapatmasına olanak sağlamıştır. Zayıflamış ve gözden düşmüş olan muhalefet, rejimin daha sonra otoriterliğe kaymasına engel olamamıştır.</p>
<p>Başkan Álvaro Uribe’nin yönetimi altındaki <a href="--LNote-10.xhtml#lastnote-10-45" id="ln1045"><sup>Kolombiya’nın muhalefeti</sup></a> daha başarılı olmuştur. 2002 yılında seçilen Uribe’nin <a href="--LNote-10.xhtml#lastnote-10-46" id="ln1046"><sup>güce uzanması Chávez’den pek de farklı değildi</sup></a>: Yönetimi eleştirenlere yıkıcı ve terörist diyerek saldırıyor, muhalefet ve gazetecileri gözetliyor, mahkemeleri zayıflatmayı deniyordu ve iki kere de anayasayı bir dönem daha başkanlık yapabilmek için değiştirmeye çalışmıştı. Kolombiya muhalefeti cevap olarak Venezuela’daki örneklerinin aksine Uribe’yi devirmek için anayasa dışındaki yöntemlere başvurmadı. Onun yerine siyaset bilimcisi Laura Gamboa’nın da gösterdiği gibi çabalarının kongre ve mahkemeler üzerine yoğunlaştırdılar. Bu da Uribe’nin rakiplerinin demokratik kimliklerini sorgulamasını ve aşırı önlemler almasını <a href="--LNote-10.xhtml#lastnote-10-47" id="ln1047"><sup>daha zor hale getirdi</sup></a>. Uribe’nin tacizlerine rağmen Venezuela’da olduğu gibi bir kurumsal savaş gerçekleşmemiş ve Kolombiya’nın demokratik kurumları tehdit altına girmemiştir. Şubat 2010 tarihinde Anayasa Mahkemesi, Uribe’nin üçüncü dönem yarışmasını anayasaya aykırı bulmuş ve iki dönem sonra makamından inmesi için onu zorlamıştır. Buradan çıkarılacak ders şudur: Kurumsal kanallar mevcutsa muhalefet grupları bunları kullanmalıdır.</p>
<p>Demokratlar Başkan Trump’ı sert oyun taktikleri ile zayıflatabilecek ya da onu makamından indirebilecek olsalar bile onlara kalacak miras geride kalan koruyucu korkuluklarını kaybetmiş bir demokrasi olacaktır. Eğer Trump yönetimine engelleme ile diz çöktürülürse ya da Başkan Trump partiler arası güçlü bir iş birliği olmadan mahkemeye verilirse bunun etkisi Trump’ı en başta güce ulaştıran partiler arası antipati dinamiklerinin ve standartların erozyonunun hızlanması ve güçlenmesi olabilir. Ülkenin üçte biri Trump’ın mahkemeye verilmesini geniş bir sol-kanat komplosunun entrikaları ve hatta bir darbe olarak görüyor. Amerika siyaseti tehlikeli bir şekilde temelsiz kalmış durumda.</p>
<p>Bu tarz yükselişler nadiren iyi bir şekilde biter. Eğer Demokratlar karşılıklı tolerans ve kendini tutma standartlarını onarmak için çalışmazlarsa bir sonraki başkanları muhtemelen onları yenmek için her şeyi göze alabilecek bir muhalefet ile karşılaşacaktır. Eğer partiler arası uçurum derinleşir ve yazılı olmayan kurallarımız yıpranmaya devam ederse Amerikalılar sonunda Trump’tan daha tehlikeli bir başkan seçebilirler.</p>
<p>Trump yönetiminin otoriter hareketlerine yapılan başkaldırılar güçlü olmak zorunda fakat aynı zamanda demokratik kural ve standartları ihlal etmek yerine bunları korumalı. Muhalefet mümkün olduğunda Kongreye, mahkemelere ve tabi ki seçimlere odaklanmalı. Eğer Trump demokratik kurumlar aracılığı ile yenilirse bu, kurumları güçlendirici bir etkiye yol açacaktır.</p>
<p>Protestolara da aynı gözle bakılmalıdır. Halkın protesto özgürlüğü her demokraside temel bir hak ve önemli bir aktivitedir fakat bu protestoların hedefi hakları ve kurumları parçalamak yerine onları korumak olmalıdır. 1960’larda yapılmış olan siyah protestolarının etkilerini gösteren önemli çalışmasında siyaset bilimcisi Omar Wasow, <a href="--LNote-10.xhtml#lastnote-10-48" id="ln1048"><sup>siyahların başı çektiği şiddet içerikli olmayan protestoların</sup></a> Washington’daki ulusal sivil haklar programı üzerinde güçlendirici bir etkisi olduğunu ve bu amaca yönelik halk desteğini arttırdığı gösterir. Bunun zıttı olarak 1968 seçimlerinde yapılan şiddetli protestolar ise beyaz desteğini düşürmüş ve seçimin Humphrey’den Nixon’a kaymasına yol açmıştır.</p>
<p>Kendi tarihimizden dersler çıkarmamız gerekir. Trump karşıtı güçler geniş, demokrasi yanlısı bir koalisyon oluşturmalıdır. Modern koalisyonlar genelde benzer zihniyeti paylaşan grupların bir araya gelmesi ile oluşur: İleri görüşlü sinagoglar, camiler, Katolik cemiyetleri ve Presbiteryen kiliseleri fakirlik ve ırksal hoşgörüsüzlük ile savaşmak için dinler arası bir koalisyon oluşturabilir ya da Latin, inanç temelli ve sivil haklar grupları göçmen haklarını korumak için bir koalisyon kurabilir. Benzer zihniyeti taşıyanların kurdukları koalisyonlar önemlidir fakat demokrasiyi savunmak için yeterli değildir. En etkili koalisyonlar pek çok konuda farklı ve hatta muhalif görüşleri barındıran grupların bir araya gelmesi ile oluşur. O zaman Amerikan demokrasisinin korunması için etkili olacak bir koalisyon ileri görüşlü insanların iş adamlarıyla, dini (ve özellikle beyaz Protestanlar ile) liderlerle ve kırmızı eyalet Cumhuriyetçileri ile kuracağı bir koalisyondur. İş sektörlerinin liderleri Demokratik eylemcilerin doğal bir dostu olmayabilir fakat dengesiz ya da kuralları kıran bir yönetimi devirmek için iyi nedenleri bulunur ve güçlü ortaklar olabilirler. Kısa zaman önce Martin Luther King Jr.’ın doğum günü kutlamalarını onurlandırmayı reddeden eyalet hükümetlerine, konfederasyon bayrağını sallamayı devam edenlere ya da eşcinsel ve transseksüel haklarını ihlal edenlere karşı yapılan boykotları düşünün. Büyük şirketler bu boykotlara katıldıklarında genelde başarılı olurlar.</p>
<p>Doğal yandaşlarımızın ötesine uzanan koalisyonlar kurmak zordur. Derinden ilgilendiğimiz konuları o an için bir kenara bırakmaya hazır olmamızı gerektirir. Eğer ileri görüşlüler koalisyon üyeliği için kürtaj hakları ya da sağlık sistemine tek ödeme yapılması gibi konuları açarlarsa Protestan ya da Cumhuriyetçi iş adamlarının bu koalisyona katılma şansları olmaz. Zaman hedeflerimizi uzatmalı, yutkunmalı ve sert tavizler vermeliyiz. Bu bizim için önemli olan davaları terk etmemiz gerektiği anlamına <i>gelmiyor.</i> Bu, ortak noktayı bulmak için geçici olarak anlaşmazlıkları bir kenara bırakmak anlamına geliyor.</p>
<p>Geniş bir muhalefet koalisyonunun önemli yararları vardır. İlk olarak demokrasinin koruyucularını Amerika halkının daha geniş bir sektörüne çekici hale getirerek güçlendirirler. Trump karşıtlığı ileri görüşlü mavi eyaletler ile sınırlanmak yerine Amerika’nın daha geniş bir bölgesine yayılır. Bu tarz geniş olaylar otoriter hükümetleri izole etmek ve yenmek için kritik bir önem taşır.</p>
<p>Ek olarak dar (şehirsel, laik, ileri görüşlü) Trump karşıtı koalisyonlar partiler arası bölünmeyi güçlendirecek silahlarken, geniş koalisyonlar bu tarz bir silaha dönüşmeyi engeller ve hatta onların yıkılmasını sağlar. Geçici olarak bile olsa Bernie Sanders destekçilerini, iş adamlarını, Protestanları, laik feministleri, ufak kasaba Cumhuriyetçilerini ve şehirlerdeki Siyah Hayatlar Önemlidir destekçilerini bir araya getiren siyasi bir hareket ülkemizin iki ana partisi arasında açılan uçurumu birbirine bağlayacak iletişim kanalları açacaktır ve çok az sayıda gruplar arası dostluğa sahip olan bir halkta daha fazla bağ kurulmasına yardımcı olabilir. Halkın siyasi bölünmelerinin toplumu enine kestiği noktalarda farklı insanlar ile farklı zamanlarda farklı taraflarda yer alıyoruz. Komşularımız ile kürtaj konusunda farklı fikirlere sahip olabiliriz fakat sağlık konusunda aynı fikri paylaşabiliriz; bir diğer komşumuzun göçmenler hakkındaki görüşlerini onaylamayabiliriz fakat asgari maaşın yükseltilmesi konusunda aynı görüşte olabiliriz. Bu tarz bağlar karşılıklı tolerans standartlarını kurmamıza ve korumamıza yardımcı olur. Siyasi rakiplerimizle kimi zaman olsa bile aynı görüşü paylaşıyorsak onları ölümcül düşmanlar olarak görmemizin ihtimali daha düşüktür.</p>
<p class="ePrg">Trump yönetiminin tacizlerine karşı nasıl direnileceğini düşünmek açıkça önemlidir. Ancak Amerikan demokrasisinin yüzleştiği temel problem sadece siyasi farklarda değil, aynı zamanda ırksal ve dinsel farklar nedeniyle oluşan daha derin bir kin tarafından güdülen partilerin aşırı kutuplaşmasında yatar. Amerika’nın büyük kutuplaşması Trump’ın başkanlığından önce başlamıştır ve ondan sonraya uzanması da çok muhtemeldir.</p>
<p>Siyasi liderler aşırı kutuplaşma ile karşılaştıklarında ellerinde iki seçenekleri olur. İlk olarak halkın bölünmesini normal kabul edebilir fakat elit seviyede iş birliği ve taviz kullanarak onları etkisiz hale getirmeyi deneyebilirler. Şilili siyasetçilerin yaptığı budur. Beşinci Bölümde gördüğümüz gibi, Sosyalistler ile Hristiyan Demokratlar arasındaki fikir ayrılığı 1973 yılında Şili demokrasisinin yok oluşuna yardımcı oldu. Her iki parti arasında gelişmiş olan <a href="--LNote-10.xhtml#lastnote-10-49" id="ln1049"><sup>büyük güvensizlik</sup></a> sonraki yıllar boyunca da devam etti ve Pinochet’in diktatörlüğü hakkında paylaştıkları kötü duyguların üzerine çıktı. Kuzey Carolina Üniversitesi’nde ders vermiş olan, <a href="--LNote-10.xhtml#lastnote-10-50" id="ln1050"><sup>sürgüne gönderilmiş Sosyalist lider</sup></a> Ricardo Lagos, 1975 yılında eski Hristiyan Demokratik başkan Eduardo Frei Montalva üniversiteyi ziyarete geldiğinde onunla konuşmaya dayanamayacağına karar verdiği için hasta olduğunu iddia ettiğini söylemiştir.</p>
<p>Fakat sonunda siyasetçiler birbirleri ile konuşmaya başladılar. 1978 yılında Lagos Şili’ye döndü ve eski Hristiyan Demokrat senatör Tomâs Reyes tarafından akşam yemeğine davet edildi. <a href="--LNote-10.xhtml#lastnote-10-51" id="ln1051"><sup>Düzenli olarak görüşmeye başladılar</sup></a>. Aynı zamanda <a href="--LNote-10.xhtml#lastnote-10-52" id="ln1052"><sup>Hristiyan Demokrat lider Patricio Aylwin</sup></a> de farklı siyasi geçmişlere sahip olan ve pek çoğu siyasi mahkumları koruduğu mahkeme salonlarında karşı karşıya gelmiş olan avukat ve akademisyenlerle toplantılar yapmaya başlamıştı. Bu <a href="--LNote-10.xhtml#lastnote-10-53" id="ln1053"><sup>“24 Kişilik Grup”</sup></a> toplantıları sadece üyelerin evlerinde verilen sıradan akşam yemekleriydi fakat Aylwin’e göre bunlar “eskiden düşman olanların arasında güven kurmuştu.” Sonunda bu konuşmalar meyve verdi. Ağustos 1985 tarihinde Hristiyan Demokratlar, Sosyalistler ve on dokuz diğer parti Santiago’nun zarif İspanyol Camiası Kulübünde bir araya gelmiş ve Tam Demokrasiye Geçiş için <a href="--LNote-10.xhtml#lastnote-10-54" id="ln1054"><sup>Ulusal Anlaşmayı</sup></a> imzalamışlardır. <a href="--LNote-10.xhtml#lastnote-10-55" id="ln1055"><sup>Bu birlik Demokratik Miting koalisyonunun temelini oluşturmuştur</sup></a>. Koalisyon, Sosyalist ve Hristiyan Demokrat liderlerinin geliştirilen <a href="--LNote-10.xhtml#lastnote-10-56" id="ln1056"><sup>“fikir birliği siyasetini”</sup></a> uygulaması ile anahtar kararların görüşüldüğü bir yer olmuştur. Bu başarılıydı. Demokratik Miting sadece 1988 referandumu ile Pinochet’i devirmekle kalmamış aynı zamanda 1989 yılında başkanlığı kazanarak yirmi yıl boyunca elinde tutmuştur.</p>
<p>Bu Miting 1970’li yılların siyasetinde keskin bir şekilde yıkılmış olan <a href="--LNote-10.xhtml#lastnote-10-57" id="ln1057"><sup>bir yönetim stili geliştirmişti</sup></a>. Yenilenen fikir ayrılığının Şili’nin yeni demokrasisini tehdit etmesinden korkan liderler Şilililerin deyişi ile “anlaşmalar demokrasisi” adı verilen ve başkanın kongreye bir yasa tasarısı sunmadan önce tüm partilerin liderlerine danıştığı resmi olmayan bir iş birliği uygulaması geliştirmişlerdir. <a href="--LNote-10.xhtml#lastnote-10-58" id="ln1058"><sup>Pinochet’in 1980 anayasası</sup></a> bütçeleri az ya da çok tek taraflı geçirebilecek baskın bir başkanlık otoritesi yaratmıştı fakat Hristiyan Demokrat olan Başkan Aylwin önerdiği bütçeleri meclise sunmadan önce yaygın olarak Sosyalistlere ve diğer partilere danışmış ve danıştıkları sadece yandaşları ile sınırlı kalmamıştır. <a href="--LNote-10.xhtml#lastnote-10-59" id="ln1059"><sup>Alywin ayrıca diktatörlüğü destekleyen ve Pinochet’i koruyan sağ-kanat partileriyle de yasaları görüşmüştür</sup></a>. Siyaset bilimcisi Peter Siavelis’e göre bu yeni standart “hem koalisyonun içinde hem de koalisyon ile muhalefet arasında potansiyel olarak istikrarsızlaştırıcı olabilecek fikir ayrılıklarının <a href="--LNote-10.xhtml#lastnote-10-60" id="ln1060"><sup>savılmasında yardımcı olmuştur</sup></a>.” Şili son otuz yıl boyunca Latin Amerika’nın en dengeli ve başarılı demokrasisi olmuştur.</p>
<p>Demokratların ve Cumhuriyetçilerin Şili’nin yolunu takip edebileceği şüphelidir. Siyasetçilerin nezaket ve işbirliği eksikliğinden dolayı yakınması ya da eski dönemde kalmış partiler arası işbirliği konusunda nostalji hissetmeleri kolaydır. Fakat standart yaratmak toplu bir girişimdir ve sadece kritik sayıda liderlerin yeni yazılmamış kuralları kabul edip bu kurallara uymaları ile mümkündür. Bunun gerçekleşmesi genelde geniş bir yelpazedeki siyasi liderlerin uçuruma bakması ve eğer kutuplaşmaya hitap edecek bir yol bulamazlarsa demokrasinin öleceğini fark etmeleri ile olur. Genelde siyasetçiler Şili’deki gibi şiddetli bir diktatörlük travması ve hatta İspanya’daki gibi bir iç savaş yaşadıklarında kaybedebilecekleri gerçek bir şekilde açığa çıkar.</p>
<p>Altta yatan kutuplaşmaya rağmen iş birliği yapmayı öğrenmenin alternatifi kutuplaşmayı yenmektir. Amerika Birleşik Devletleri’nde <a href="--LNote-10.xhtml#lastnote-10-61" id="ln1061"><sup>siyaset bilimcileri partiler arasındaki düşmanlığı azaltabilmek amacıyla seçim hilelerini bitirecek açık ön seçimler, zorunlu oylama, kongre üyelerinin seçimi için alternatif kurallar gibi bir dizi seçim reformu önerdiler</sup></a>. Ancak bunların etkililiğine yönelik kanıtlar açık olmaktan çok uzak. Biz, Amerikan kutuplaşmasının altında yatan iki güce odaklanmanın daha önemli olduğunu düşünüyoruz: Irksal ve dini yeniden saflara bölünme ve büyüyen ekonomik adaletsizlik. Biz bu sosyal temelleri konu almanın Amerika siyasi partilerinin duruşlarını baştan düzenlemelerini gerektirdiğine inanıyoruz.</p>
<p><a href="--LNote-10.xhtml#lastnote-10-62" id="ln1062"><sup>Cumhuriyet Partisi</sup></a>, partiler arası uçurumun ana nedeni olmuştur. 2008 yılından bu yana Cumhuriyet Partisi kimi zaman engelleme yetkisi, parti düşmanlığı ve uç noktalardaki politik duruşları ile sistem karşıtı bir parti gibi davranmıştır. Sağa yaptıkları yirmi beş yıllık yürüyüş, organizasyonun merkezini oyarak mümkün kılınmıştır. Son çeyrek yüzyılda partinin liderlik yapısının içi önce iyi finanse olmuş dışarıdan gelen (Vergi Özgürlüğü İçin Amerikalılar, Refah İçin Amerikalılar ve pek çok diğeri) gruplar sonra da Fox News ve diğer sağ-kanat basın tarafından temizlenmiştir. Bu dışarıdan gelen grupların bağış toplama cesaretleri onlara Cumhuriyet Partisinden seçilen yetkililerin üzerinde siyasi gündemi belirlemeleri için az ya da çok güç veriyordu. Koch kardeşler gibi dışarıdan gelen zengin bağışçıların ve basındaki etkili isimlerin seçilmiş Cumhuriyetçiler üzerindeki etkisi Cumhuriyet Partisinin kendi liderlerinin sahip olduğu etkiden daha fazlaydı. Cumhuriyetçiler hâlâ ülke çapında seçimleri kazanıyorlardı fakat eskiden Cumhuriyet “kurumu” denilen olgu günümüzde bir hayalete dönüşmüştü. <a href="--LNote-10.xhtml#lastnote-10-63" id="ln1063"><sup>Bu içini boşaltma</sup></a>, partiyi radikallerin ele geçirmesine karşı savunmasız bıraktı.</p>
<p>Kutuplaşmayı azaltmak Cumhuriyet Partisinin reformlardan geçmesini ve belki de en baştan kurulmasını gerektiriyor. İlk olarak Cumhuriyet Partisi kendi kurumunu tekrar kurmalı. Bu, dört farklı alanda liderlik kontrolünü geri kazanmak anlamına geliyor: Finans, parti tabanı organizasyonu, bildirge ve aday seçimi. Eğer parti liderleri kendilerini dışarıdan gelen bağışçıların ve sağ-kanat basının elinden kurtarabilirse kendini değiştirmeye başlayabilir. Bu, büyük değişiklikler içeriyor; daha çeşitli bir seçmen grubu inşa etmeli ve sayısı azalan beyaz Hristiyan tabanına daha az bağımlı olmalı ve Cumhuriyetçi Arizona senatörü Jeff Flake’in deyişi ile “popülizm, yerlilerin üstünlüğü ve demagojinin <a href="--LNote-10.xhtml#lastnote-10-64" id="ln1064"><sup>getirdiği yüksek kafa</sup></a>” olan beyaz ulusalcılığın çekiciliğini kullanmadan seçimleri kazanmanın bir yolunu bulmalılar.</p>
<p>Amerika’nın en büyük merkez-sağ partisinin yeniden kurulması zor, ancak daha bile zorlayıcı şartlar altında gerçekleşmiş olan bu tarz değişimlerin tarihi örnekleri bulunuyor ve bunun başarılı olduğu yerlerde <a href="--LNote-10.xhtml#lastnote-10-65" id="ln1065"><sup>muhafazakar parti reformu</sup></a> demokrasinin yeniden doğuşu için katalize olmuştur. Özellikle dramatik olan ise Batı Almanya’nın İkinci Dünya Savaşının arkasından demokratikleşmesidir. Bu başarının merkezinde takdir görmemiş bir gelişme yatar: Almanya’nın merkez-sağ partisi olan <a href="--LNote-10.xhtml#lastnote-10-66" id="ln1066"><sup>Hristiyan Demokratik Birlik Partisinin</sup></a> (CDU) gözden düşmüş bir muhafazakar ve sağ-kanat gelenekselliğinden oluşan yıkıntıdan çıkarak kuruluşu.</p>
<p>1940 senesinden önce Almanya’da hiçbir zaman ılımlı ve demokratik olmanın yanı sıra hem iyi bir şekilde organize olmuş hem de seçimleri kazanan muhafazakar bir partisi olmamıştı. <a href="--LNote-10.xhtml#lastnote-10-67" id="ln1067"><sup>Alman muhafazakarlığı</sup></a> içsel bölünme ve organizasyona bağlı zayıflıklar nedeniyle kalıcı olarak yıkık bir haldeydi. Özellikle de muhafazakar Protestanlar ve Katolikler arasındaki yüksek gerilimli bölünme merkez-sağda radikallerin ve otokratların kendi yararları için kullanabileceği siyasi bir vakum yaratmıştı. Bu dinamik Hitler’in güce yürümesi ile en alt noktasına ulaştı.</p>
<p>1945 yılından sonra Almanya’nın merkez sağı farklı bir temel üzerinde yeniden kuruldu. CDU kendisini radikallerden ve otokratlardan ayırdı. Bu parti özellikle <a href="--LNote-10.xhtml#lastnote-10-68" id="ln1068"><sup>“kirletilemez” Nazi karşıtı bir kimliği olan</sup></a> Konrad Adenauer gibi muhafazakar isimler tarafından kurulmuştu. Partinin kuruluş beyanı onun önceki rejime ve bu rejimin temsil ettiği her şeye doğrudan karşı çıktığını gözler önüne seriyordu. CDU liderleri Andreas Hermes bu kopmanın boyunu 1945 yılında yaptığı şu yorum ile ortaya koyuyor: “<a href="--LNote-10.xhtml#lastnote-10-69" id="ln1069"><sup>Eski bir dünya battı</sup></a> ve biz yenisini kurmak istiyoruz...” <a href="--LNote-10.xhtml#lastnote-10-70" id="ln1070"><sup>CDU Almanya’nın demokratik geleceği için net bir vizyon ortaya koyuyordu</sup></a>: Diktatörlüğü reddetmiş ve özgürlük ile toleransı benimsemiş <a href="--LNote-10.xhtml#lastnote-10-71" id="ln1071"><sup>“Hristiyan” bir halk</sup></a>.</p>
<p>CDU aynı zamanda hem Katolikleri hem de Protestanları kendisine çekerek partisinin temelini genişletti ve daha çeşitli hale getirdi. Bu zordu. Fakat Nazi akımının ve II. Dünya Savaşının getirdiği travma muhafazakar Katolik ve Protestan liderleri Alman toplumunu ikiye bölmüş olan uzun süreli farkları yenme konusunda ikna etti. Bölgesel bir CDU liderinin anlatımı ile “Hapishanelerde, zindanlarda ve toplama kamplarında gerçekleşen, Katoliklerin ve Protestanların <a href="--LNote-10.xhtml#lastnote-10-72" id="ln1072"><sup>kapalı işbirliği</sup></a> eski bir fikir ayrılığını sona erdirdi ve yeni köprüler kurmaya başladı.” CDU’nun yeni Katolik ve Protestan liderleri kuruluş yılları olan 1945-46 yılları arasında Katolik ve Protestan evleri bizzat ziyaret ettiler ve Alman halkını baştan şekillendirecek yeni bir merkez-sağ partisini yoktan var ettiler. CDU, Almanya’nın savaş sonrası demokrasisinin direği haline gelmiştir.</p>
<p>Amerika Birleşik Devletleri CDU’nun kurulumunu cesaretlendirmek konusunda büyük bir rol oynamıştır. O zaman günümüzdeki Amerikalıların kendi demokrasimizi kurtarmak için bu çabalardan ders çıkarmasının gerekmesi büyük bir tarihi ironidir. Net konuşmak gerekirse: Biz Donald Trump’ı ya da diğer Cumhuriyetçileri Almanya Nazileri ile kıyaslamıyoruz. Yine de Almanya’nın merkez-sağının başarılı bir şekilde tekrar inşa olması Cumhuriyet Partisi için bazı kullanışlı dersler içeriyor. Alman benzerleri gibi günümüzdeki Cumhuriyetçiler de radikalleri aralarından atmalı, Trump hükümetinin otoriterliğinden ve beyaz milliyetçilikten net bir şekilde ayrılmalı ve partinin tabanını beyaz Hristiyanlardan daha geniş hale getirmek için bir yol bulmalıdır. CDU örneği bu modeli sunuyor olabilir: Eğer Cumhuriyet Partisi beyaz milliyetçiliği bırakır, radikal özgür-pazar ideolojilerini yumuşatır ve geniş bir dini muhafazakar çekiciliği sunarsa bu onun daha sürdürülebilir bir taban sağlamasına olanak sağlayacak ve örneğin, Protestanlar ile Katolikleri çekerken aynı zamanda potansiyel olarak önemli ölçüde azınlık oyunu da almalarını mümkün kılacaktır.</p>
<p>Alman muhafazakarlığının tekrar kurulması tabi ki büyük bir felaket nedeniyle gerçekleşti. CDU’nun kendini yeniden icat etmekten başka çaresi yoktu. Günümüzdeki Cumhuriyetçilerin karşısındaki soru ise bu tarz bir yeniden icat etme sürecinin bizim daha büyük bir krize saplanmamıza neden olmadan yapılıp yapılamayacağıdır. Liderler gittikçe işlevsiz hale gelen siyaset partilerini daha fazla zarar görmeden yeniden düzenleyecek öngörüyü ve siyasi cesareti bulabilir mi yoksa bu değişime ilham olması için bir felakete mi ihtiyacımız var?</p>
<p>Demokrat Parti Amerika’nın derinleşen kutuplaşmasının baş sorumlusu olmasa bile yine de bunu azaltmakta bir rol oynayabilir. Bazı Demokratlar sözde çalışan beyaz sınıfı ya da üniversite eğitimi görmemiş beyaz seçmenleri tekrar kendilerine çekmekten bahsediyorlar. Bu Hillary Clinton’ın sarsıcı 2016 yenilgisinin ardından baskın olan bir tema. <a href="--LNote-10.xhtml#lastnote-10-73" id="ln1073"><sup>Hem Bernie Sanders hem de bazı ılımlılar</sup></a> Demokratların Rust Belt, Appalachia ve diğer bölgelerde ellerinden kaçan mavi yakalı seçmenleri tekrar kazanması gerektiği konusunda oldukça tutkulu tartışmalar yapıyorlar. Pek çok fikir lideri bunu yapmak için Demokratların göçmenleri kucaklamaktan ve sözde kimlik siyasetinden (etnik çeşitliliği yükselten ve daha kısa bir zaman önce Siyah Hayatlar Önemlidir gibi polis şiddeti karşıtı hareketleri de içeren belirsiz terim) geri çekilmesi gerektiğini savunuyorlar. Yazdıkları <i>New York Times</i> makalesinde <a href="--LNote-10.xhtml#lastnote-10-74" id="ln1074"><sup>Mark Penn ve Andrew Stein</sup></a> Demokratların “kimlik siyasetinden” kaçınması ve göçmenler konusundaki duruşlarını ılımlı hale getirerek beyaz işçi sınıfı seçmenleri geri kazanmaları gerektiğini söylüyorlar. Nadir olarak seslendiriliyor olsa bile temel mesaj açık: Demokratlar beyaz işçi sınıfını geri kazanmak istiyorlarsa etnik azınlıklar üzerindeki etkilerini azaltmak zorundalar.</p>
<p>Bu tarz bir strateji partiler arasındaki kutuplaşmayı azaltabilir. Eğer Demokratik Parti etnik azınlıkların taleplerini terk ederse ve onları programının gerisine gönderirse düşük ve orta gelirli beyaz seçmenlerin bir kısmını geri kazanacağı kesindir. Etkili olarak parti 1980 ile 90’lı yıllardaki haline geri dönecektir; halka açık yüzü baskın olarak beyaz olan ve azınlık seçmenlerinin en fazla ufak partnerler şeklinde görüldüğü bir parti. Demokrat Parti göçmenlik ve ırksal eşitlik konularında Trump yanlısı pozisyona yaklaştıkça (yani her ikisini daha az kabullendikçe) Cumhuriyetçi tabanının gözünde daha az tehdit edici hale geleceklerdir.</p>
<p>Biz bunun korkunç bir fikir olduğunu düşünüyoruz. Azınlık gruplarının parti üzerindeki etkisini azaltmayı denemek (ve bunun önemini yeterince güçlü bir şekilde anlatamayız) kutuplaşmayı azaltmak için yanlış bir yöntemdir. Bu, ülkenin utanç verici hatalarından bazılarını tekrar edecektir. Amerika Cumhuriyetinin kuruluşu ırksal üstünlüğü sağlam halde bıraktı ve bu da İç Savaşa yol açtı. Demokratlar ve Cumhuriyetçiler sonunda başarısız olmuş bir Yeniden Yapılaşmanın ardından barıştıklarında, bu barışma da ırksal dışlanma üzerine kuruluydu. 1960’lı yılların reformları Amerikalılara gerçekten etnik çoğunluk sahibi bir demokrasi kurmak için üçüncü şansı verdi. Bu görev ne kadar zor olursa olsun bunu başarmamız hayati öneme sahiptir. İş arkadaşımız Danielle Allen’ın yazdığı gibi:</p>
<p class="iPrg"><a href="--LNote-10.xhtml#lastnote-10-76" id="ln1076"><sup>Konunun basit gerçeği</sup></a> şu ki dünyada hiçbir zaman belli bir etnik grubun çoğunlukta olmadığı, siyasi eşitliğin, sosyal eşitliğin ve ekonominin tüm başarılanlara güç verdiği bir demokrasi kurulmadı.</p>
<p class="ePrg">Bu Amerika’nın büyük meydan okumasıdır. Bundan geri çekilemeyiz.</p>
<p>Fakat Demokratların siyasi alanı yeniden yapılandırmaya yardımcı olmak için kullanabilecekleri başka yollar da var. Günümüz Amerika’sındaki <a href="--LNote-10.xhtml#lastnote-10-77" id="ln1077"><sup>partiler arası düşmanlığın yoğunluğu</sup></a> sadece artan etnik çeşitliliği yansıtmıyor, aynı zamanda yavaşlamış ekonomik büyümeden, gelir dağılımının alt yarısında olanların durgun maaşlarından ve yükselen ekonomik adaletsizlikten de kaynaklanıyor. <a href="--LNote-10.xhtml#lastnote-10-78" id="ln1078"><sup>Günümüzdeki ırksal kaynaklı parti kutuplaşması</sup></a> etnik çeşitliliğin özellikle de gelir dağılımının alt yarısında olanlar için ekonomik büyümenin yavaşladığı 1975’ten günümüze kadar olan döneme denk geldiğini gösteriyor. Pek çok Amerikalı için <a href="--LNote-10.xhtml#lastnote-10-79" id="ln1079"><sup>son birkaç on yılda gerçekleşen ekonomik değişiklikler</sup></a> iş güvenliğini düşürdü, daha uzun çalışma saatlerine ve daha az yükselme imkânına yol açtı ve bunun sonucu olarak halk arasındaki kızgınlık büyüdü. Bu kızgınlık kutuplaşmaya yol açtı. O zaman artan partisel bölünme ile baş etmenin bir yolu etnik kökenleri ne olursa olsun nüfusun uzun zamandır görmezden gelinen bölümünün ekmek parasına yönelik endişelerine içten bir şekilde hitap etmektir.</p>
<p>Ekonomik eşitsizliği düzeltmeyi hedefleyen politikalar nasıl organize edildiklerine bağlı olarak hem kutuplaştırıcı hem de kutuplaştırma karşıtı olabilir. Diğer pek çok gelişmiş demokrasinin tersine, Amerika’daki sosyal politikalar ağır olarak kişinin, devletten belirli bir yardımı veya ödentiyi alıp alamayacağına karar verebilmek için ilgili kişinin gelirinin hesaplanmasına yönelik yapılan gelir testlerine dayanır ve yardımlar sadece gelir eşiğinin altına düşen ya da diğer şekilde bu hakkı kazanan kişilere verilir. Gelir testleri programları pek çok orta-sınıf vatandaşta sosyal politikalardan sadece fakir insanların yararlanabileceği algısını oluşturulmuştur. Irk ve fakirlik ABD’de tarihi olarak örtüştüğü için bu politikalar ırksal damgalayıcı olabilir. Sosyal politikaların rakipleri genelde gelir testi programlarına karşı ırksal olarak yüklü konuşmaları kullanmışlardır. Ronald Reagan’ın <a href="--LNote-10.xhtml#lastnote-10-80" id="ln1080"><sup>“yoksulluk yardımı kraliçeleri”</sup></a> ya da yemek kuponları ile biftek alan “genç züppeler” referansları en önde gelen örneklerdir. <i>Yoksulluk yardımı</i> bu yardımdan yararlananların bunu hak etmedikleri algısı nedeniyle Amerika’da küçük düşürücü bir terim haline gelmiştir.</p>
<p>Bunun zıttı olarak Kuzey Avrupa’da sıkı gelir testlerini bir kenara bırakan <a href="--LNote-10.xhtml#lastnote-10-81" id="ln1081"><sup>siyasi ajandalar</sup></a> daha evrenselci bir model bulmuştur ve bunun bizim siyasetimiz üzerinde ılımlı bir etkisi olabilir. Herkese yararı dokunan Sosyal Güvenlik ve Medicare gibi sosyal politikalar dargınlığı azaltabilir, büyük Amerikalı seçmen kitleleri arasında köprü kurabilir ve ırksal motivasyon taşıyan toplumsal bir gelişmeye karşı oluşan güçlü bir tepkiye yol açacak ham maddeleri sunmadan gelir eşitsizliğini azaltmak için daha dayanıklı bir sosyal destek sağlayabilir. Kapsamlı sağlık sigortası bunun önde gelen bir örneğidir. Diğer örnekler arasında asgari maaşın agresif bir şekilde yükseltilmesi ya da Nixon yönetimi tarafından bir zamanlar ciddi olarak düşünülen ve hatta kongreye sunulan evrensel temel gelir vardır. Farklı bir örnek ise aileler için ücretli izinler ve çalışan ailelerin çocukları için kreş desteği sağlayan ve neredeyse herkes için anaokulu öncesi eğitim gibi <a href="--LNote-10.xhtml#lastnote-10-82" id="ln1082"><sup>“aile politikaları”</sup></a> olabilir. <a href="--LNote-10.xhtml#lastnote-10-83" id="ln1083"><sup>Amerika’nın aileler üzerindeki harcamaları</sup></a> gelişmiş ülkelerin ortalamasının üçte biri kadardır ve bu da bizi Meksika ve Türkiye ile aynı seviyeye koyar. Son olarak <a href="--LNote-10.xhtml#lastnote-10-84" id="ln1084"><sup>Demokratların daha geniş iş eğitimi, eğitim alan çalışanlar için maaş para yardımları ve onların yerine ücretli işçiler, liseler ve halk üniversitesi öğrencileri için çalışma-öğrenim programları ve yerinden edilen işçiler için parasal taşınma yardımı gibi daha geniş kapsamlı iş gücü piyasası politikalarını düşünmeleri gerekir</sup></a>. Bu tarz politikalar dargınlık ve kutuplaşmayı arttıran ekonomik eşitsizliği azaltma potansiyeline sahip olmanın yanı sıra aynı zamanda Amerikan siyasetini yeniden düzenleyen geniş ve uzun ömürlü koalisyonların kurulmasına da katkıda bulunabilir.</p>
<p>Sosyal ve ekonomik eşitsizliklere yönelik politikaları benimsemek, kısmen bu tarz politikaların neden olabileceği kutuplaşma ve sonuç olarak ortaya çıkan kurumsal kilitlenme nedeniyle tabi ki zordur ve biz kesinlikle ırksal azınlıklar ve beyaz işçi sınıfı dahil olmak üzere, birden fazla ırktan oluşan koalisyonların kurulmasının önünde yatan engeller konusunda kör değiliz. Evrenselci politikaların bu tarz koalisyonlar için temel sunacağından emin olamayız ama bunların şuan gerçekleştirilen gelir-testi programlarından daha iyi bir şansı olduğunu düşünüyoruz. Ancak zor olsa bile Demokratların eşitsizlik konusuna hitap etmeleri zorunludur. Bu, sonuç olarak, bir sosyal adalet sorusundan çok daha fazlasıdır. Demokrasimizin sağlığı buna dayanır. Dünyanın diğer kısımlarındaki demokratik krizler üzerindeki mevcut kötü durum ve tarihteki diğer anları karşılaştırırsak Amerika’nın diğer ülkelerden çok da farklı olmadığı sonucu ortaya çıkar. Anayasal sistemimiz tarihteki diğer tüm örneklerinden daha eski ve daha güçlü olsa da, diğer yerlerde demokrasiyi öldürmüş olan aynı patolojilere karşı savunmasızdır. O zaman sonuç olarak Amerikan demokrasisi bize, yani Amerika Birleşik Devletleri vatandaşlarına dayanır. Hiçbir siyasi lider tek başına demokrasiyi bitiremez ancak hiçbir lider de tek başına demokrasiyi kurtaramaz. Demokrasi paylaşılan bir girişimdir. Kaderi hepimize dayanır.</p>
<p>II. Dünya Savaşının en karanlık günlerinde, Amerika’nın geleceği risk altındayken ABD Federal Hükümet Yazarlar Savaş Kurulu, yazar E. B. White’tan “Demokrasi nedir?” sorusu için kısa bir cevap yazmasını istedi. Onun cevabı alçakgönüllü fakat ilham vericiydi. Şunu yazdı:</p>
<p class="iPrg">Kurul tabi ki demokrasinin ne olduğunu biliyor. Demokrasi sağda oluşan bir çizgidir. Demokrasi -ittirmeyin- de ki “-meyindir”. Demokrasi talaşın yavaşça döküldüğü içi doldurulmuş bir tişörtteki deliktir; silindir şapkadaki göçüktür. Demokrasi insanların yarısından fazlasının, zamanın yarısından fazla haklı olduklarına dayanan tekrarlayan şüphedir. Demokrasi oy verme kabinlerindeki mahremiyet hissidir, kütüphanelerdeki birlik hissidir, her yerdeki yaşama gücü hissidir. Demokrasi editöre yazılmış bir mektuptur. Demokrasi dokuzuncunun başındaki bir skordur. Demokrasi henüz çürütülmemiş bir fikir, henüz bozulmamış bir şarkının sözleridir. Sosisli sandviçin üzerindeki hardal ve karneyle dağıtılan kahvedeki kremadır. Demokrasi sabahın ortasında, savaşın ortasında Savaş Kurulundan gelen demokrasinin ne olduğunu bilme isteği talebidir.</p>
<p>E.B. White tarafından tanımlanan siyasal ve sosyal eşitlik, nezaket, özgürlük hissi ve paylaşılan amaçlar yirminci yüzyılın ortasında Amerika demokrasisinin özüydü. Günümüzde bu görüş saldırı altında. Demokrasimizi kurtarmak için Amerikalıların bir zamanlar onu koruyan temel standartları eski haline getirmeleri gerekiyor. Fakat bundan da fazlasını yapmalıyız. Bu standartları bölünmüş bir toplumun tümüne uzatmalıyız. Bu standartları gerçekten herkesi kapsayacak hale getirmeliyiz. Amerika’nın demokratik standartları temellerinde her zaman sağlam olmuştur. Fakat tarihimizin çoğu boyunca bunlara ırksal dışlama eşlik etmiş ve hatta onları ırksal dışlama ayakta tutmuştur. Şimdi bu standartların ırksal eşitlik ve benzeri görünmemiş etnik çeşitlilik çağında işler hale getirilmesi gerekir. Tarihteki çok az topluluk hem çok ırklı hem de gerçekten demokratik olmayı başarmıştır. Bu bizim önümüzdeki zorluktur. Bu aynı zamanda bizim elimizdeki bir fırsattır. Eğer bunu başarırsak Amerika gerçekten sıra dışı olacaktır.</p>
</body>
</html>