<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head><meta name="charset" content="UTF-8"/>
<title></title>

<link href="BookStyles.css" type="text/css" rel="stylesheet"/>
</head>
<body>
<div class="box">
<div class="btx">4</div>
</div>
<h2 title="4: Demokrasiyi Yıkmak">Demokrasiyi Yıkmak</h2>
<p class="ePrg">Peru’nun Alberto Fujimori’si bir diktatör olmayı planlamamıştı. Planlarında başkan olmak bile yer almıyordu. Japon kökenli ve az bilinen bir üniversitenin rektörü olan Fujimori, 1990 yılında bir senato koltuğu için yarışmayı umuyordu. Onu aday olarak gösterecek bir parti bulamayınca o da kendi partisini kurup <a href="--LNote-05.xhtml#lastnote-05-001" id="ln05001"><sup>kendini aday gösterdi</sup></a>. <a href="--LNote-05.xhtml#lastnote-05-002" id="ln05002"><sup>Para kaynağı az olan</sup></a> Fujimori’nin başkanlık yarışına katılmasının tek nedeni senato kampanyası için reklam yapmaktı. Fakat 1990 şiddetli bir kriz senesiydi. Peru’nun ekonomisi hiperenflasyon batağındaydı ve 1980 yılındaki kuruluşlarından bu yana vahşi isyanları nedeniyle on binlerce kişinin ölümüne yol açan Shining Path isimli Maoist gerilla grupları başkent Lima’ya yaklaşmaktaydı. Perulular ana akım partilerinden iğrenir hale gelmişlerdi. Pek çoğu onları protesto etmek amacıyla siyasi olarak hiç tanınmamış olan ve kampanya sloganı olarak “Sizin Gibi Bir Başkan” deyişini kullanan Fujimori’ye yöneldi. Fujimori’nin anket sonuçları beklenmedik bir şekilde yükselişe geçti. Yarışı ikinci sırada bitirip ülkenin en önde gelen romancısı Mario Vargas Llosa’ya karşı yarışmak için gerekli nitelikleri kazandığında Peru’nun siyasi dünyasını şoka uğratmıştı. Perulular daha sonra edebiyat alanında Nobel Ödülü kazanacak olan Vargas Llosa’yı takdir ediyorlardı. Siyasetçiler, basın ve iş dünyasının liderleri gibi tüm kurumlar fiilen Vargas Llosa’yı desteklemekteydi fakat sıradan Peruluların gözünde Vargas Llosa halkın endişelerine karşı sağır olan elitler ile fazlasıyla yakın görünüyordu. Popülist söylemleri öfkesinden ilham alan Fujimori ise halkın çoğunun gözünde gerçek bir değişim şansıydı. Böylece Fujimori seçimleri kazandı.</p>
<p>Başkanlık görevinin açılış konuşmasında Fujimori Peru’nun “cumhuriyet tarihinin en derin krizi” ile karşı karşıya olduğunu söyledi. Onun deyişi ile ekonomi “yıkılmanın eşiğindeydi” ve Peru toplumu “şiddet, yozlaşma, terör ve uyuşturucu ticareti nedeniyle parçalara bölünmüştü.” Fujimori “Peru’yu içinde bulunduğu durumdan kurtarmaya ve onu daha iyi bir geleceğe yönlendirmeye” yemin etmişti. Ülkenin sert ekonomik reformlara ihtiyacı olduğuna ve terör ile savaşmak için ayaklanması gerektiğine ikna olmuştu. Fakat bunları nasıl başaracağı konusunda <a href="--LNote-05.xhtml#lastnote-05-003" id="ln05003"><sup>sadece belirsiz fikirleri vardı</sup></a>. Ayrıca yıldırıcı engellerle karşı karşıyaydı. Siyasete dışarıdan gelmiş biri olarak Fujimori’nin Peru’nun geleneksel güç simsarları arasında çok az dostu bulunuyordu. Kongreyi muhalefet partileri yönetiyordu ve anayasa mahkemesinde de onların atadığı kişiler vardı. Çoğu Vargas Llosa’yı desteklemiş olan geleneksel basın ona güvenmiyordu. <a href="--LNote-05.xhtml#lastnote-05-004" id="ln05004"><sup>Fujimori siyasi elitlere yaptığı saldırılarda kimseyi ayrı tutmamış</sup></a> ve onları ülkeyi mahveden yozlaşmış bir oligarşi olarak tanımlamıştı. Şimdi ise kampanyası sırasında saldırıp seçimlerde yendiği kişilerin hâlâ gücün pek çok seviyesinde kontrol sahibi olduklarını keşfetmişti.</p>
<p>Fujimori zorlu bir başlangıç yapmıştı. Onun ofiste olduğu ilk aylar boyunca <a href="--LNote-05.xhtml#lastnote-05-005" id="ln05005"><sup>kongreden hiçbir yasa geçmedi</sup></a> ve mahkemeler gittikçe artan terör tehditlerine cevap vermeye hazır görünmüyordu. Fujimori sadece yasama siyasetinin ince detayları konusunda deneyimsiz değildi, aynı zamanda bunun için <a href="--LNote-05.xhtml#lastnote-05-006" id="ln05006"><sup>gerekli sabra da sahip bulunmuyordu</sup></a>. Yardımcılarından birinin deyişiyle Fujimori “Kongrenin bir kanunu onaylamasını istediği her seferde <a href="--LNote-05.xhtml#lastnote-05-007" id="ln05007"><sup>Senato Başkanını başkanlık sarayına davet etme</sup></a> fikrine katlanamıyordu.” Kimi zaman övündüğü gibi Peru’yu tek başına ve bilgisayarından yönetmeyi tercih ediyordu.</p>
<p>Bu yüzden Fujimori kongrenin liderleri ile müzakereler yapmak yerine onlara saldırıyor ve onlara <a href="--LNote-05.xhtml#lastnote-05-008" id="ln05008"><sup>“verimsiz şarlatanlar”</sup></a> diyordu. İşbirliğine yanaşmayan hakimlere <a href="--LNote-05.xhtml#lastnote-05-009" id="ln05009"><sup>“çakallar” ve “alçaklar”</sup></a> diye saldırıyordu. Bundan daha da vahim olanı ise <a href="--LNote-05.xhtml#lastnote-05-010" id="ln05010"><sup>kongreyi atlamaya ve yönetici kararnamelerine başvurmaya başlamış</sup></a> olmasıydı. Hükümet yetkilileri Peru’nun anayasasının <a href="--LNote-05.xhtml#lastnote-05-011" id="ln05011"><sup>“sert” ve “bağlayıcı”</sup></a> olduğundan şikayet ediyor ve Fujimori’nin demokratik kurumlara karşı olan bağlılığının zayıf olduğuna duyulan korkuyu destekliyorlardı. Fujimori iş sektörünün liderlerine yaptığı bir konuşma sırasında onlara şu soruyu soracaktı, <a href="--LNote-05.xhtml#lastnote-05-012" id="ln05012"><sup>“Biz gerçekten bir demokrasi miyiz?... Buna evet demekte zorlanıyorum. Biz gerçekte her zaman güçlü azınlıklar, oligopoller, klişeler ve lobiler tarafından yönetilmiş olan bir ülkeyiz...”</sup></a></p>
<p>Peru’nun alarma geçen kurumları karşılık vermeye başladılar. Fujimori, teröristlere yer açmak amacıyla küçük suçlardan hapiste yatan binlerce mahkumu serbest bırakmak için mahkemelerden kaçındığında Ulusal Yargıçlar Derneği onu “demokrasi karşıtı kabul edilemez diktatörlük” ile suçladı. Gerçekten de mahkemeler Fujimori’nin pek çok kararnamesini anayasaya aykırı bulmuştu. Kısa süre içinde onu eleştirenler sıklıkla onun “otokrat” olduğunu söylüyorlardı ve medya onu <a href="--LNote-05.xhtml#lastnote-05-013" id="ln05013"><sup>Japonya İmparatoru</sup></a> olarak tasvir etmeye başlamıştı. 1991’in başlarında onu mahkemeye verme konuşmaları vardı. Mart ayında haber dergisi <i>Caretas</i> kapağında Fujimori’yi bir tüfeğin kadrajında gösteren bir fotoğraf yayınlayarak “<a href="--LNote-05.xhtml#lastnote-05-014" id="ln05014"><sup>Fujimori görevden alınabilir mi</sup></a>? Bazıları şimdiden anayasa üzerinde çalışmaya başladı,” yazdı.</p>
<p>Çevresinin kuşatıldığını hisseden Fujimori işleri büyüttü. İş sektörünün liderlerine yaptığı bir konuşmada “Kalan tüm tabuları yıkmadan durmayacağım, tek tek hepsi düşecekler; bu ülkeyi geride tutan tüm eski duvarları yıkana kadar daha cesur olacağız,” demiştir. Fujimori 1991 Kasım’ında 126 kararnameden oluşan devasa bir paketi kongrenin onayına gönderdi. Sivil özgürlükleri tehdit eden terör karşıtı maddeler içeren bu kararnameler çok kapsamlıydı. Kongre itiraz etti. Sadece en önemli kararnameleri geri çevirmek ya da etkilerini azaltmakla kalmadılar aynı zamanda Fujimori’nin gücünü azaltan bir yasamayı da meclisten geçirdiler. Çatışma büyüdü. Fujimori kongreyi uyuşturucu kaçakçılarının kontrolünde olmakla suçladı ve buna cevaben senato Fujimori’nin “ahlaki yetersizliği” nedeniyle başkanlığı “boşaltmasına” dair önergeyi meclise sundu. Bu önerge Vekil Bölümünde çok az oy eksikliği nedeniyle başarısız olmuş olsa bile, çatışma bir hükümet görevlisinin şu açıklamayı yapacağı noktaya ulaşmıştı; “Ya Kongre Başkanı, ya da <a href="--LNote-05.xhtml#lastnote-05-015" id="ln05015"><sup>Başkan Kongreyi öldürecek</sup></a>.”</p>
<p>Sonuçta başkan kongreyi öldürdü. 5 Nisan 1992 tarihinde televizyona çıkan Fujimori kongreyi ve anayasayı feshettiğini açıkladı. Şaşırtıcı bir şekilde seçimi kazanmasının üstünden iki sene bile geçmeden, başa gelmesi bile beklenmeyen siyaset dışı bu isim bir tiran olmuştu.</p>
<p class="ePrg">Seçilmiş demagogların bir kısmı otoriterliğin planları ile makama kavuşmuş olsalar da, Fujimori gibi pek çoğu için durum bu değil. Demokratik çöküşlerin bir plana ihtiyacı yok. Bunun yerine Peru’nun deneyiminin de ortaya koyduğu gibi bu çöküş standartları yıkan demagog bir lider ile kendini tehlikede hisseden siyasi kurumların dişe diş kapışmasının yükselişinden oluşan beklenmeyen bir dizi olayın sonucu olabilir.</p>
<p>Bu süreç genelde laflarla başlar. Demagoglar kendilerini eleştiren kişilere onlar sanki düşman, huzur bozucu ve hatta teröristmiş gibi sert ve kışkırtıcı söylemlerle saldırırlar. Hugo Chávez başkanlık için ilk yarışında rakiplerini <a href="--LNote-05.xhtml#lastnote-05-016" id="ln05016"><sup>“kokuşmuş domuzlar” ve “sefil oligarklar”</sup></a> olarak tanımlamıştır. Başkan olduğunda ise kendisini eleştirenlere <a href="--LNote-05.xhtml#lastnote-05-017" id="ln05017"><sup>“düşman” ve “vatan haini”</sup></a> demiştir. Fujimori ise rakiplerini terör ve uyuşturucu kaçakçıları ile ilişkilendirmiş, İtalyan Başbakanı Silvio Berlusconi <a href="--LNote-05.xhtml#lastnote-05-018" id="ln05018"><sup>ona karşı karar veren hakimler için “komünist”</sup></a> demiştir. Gazeteciler de hedef haline gelir. Ekvatorlu Başkan Rafael Correa <a href="--LNote-05.xhtml#lastnote-05-019" id="ln05019"><sup>basın için “yenilmesi gereken en önemli siyasi düşman” demiştir</sup></a>. Türkiye’nin Recep Tayyip Erdoğan’ı ise <a href="--LNote-05.xhtml#lastnote-05-020" id="ln05020"><sup>gazetecileri “terörizm” propagandası yapmakla suçlamıştır</sup></a>. Bu saldırıların ciddi sonuçları olabilir: Eğer halk, rakiplerin terör ile bağlantılı olduğu ya da basının yalanlar yaydığı görüşlerini paylaşırsa onlara karşı harekete geçmeyi mantıklı hale getirmek kolaylaşır.</p>
<p>Saldırı nadiren bu noktada son bulur. Gözlemciler bize demagogların “sadece laftan ibaret” olduğunu ve onların söylediklerinin çok da ciddiye alınmaması gerektiğini söyleseler bile dünya çevresindeki demagog liderlere baktığınızda bir çoğunun sonunda sözlerden hareketlere geçtiğini görebilirsiniz. Bunun nedeni demagogun güce yükselişinin halkı kutuplara bölmesinde ve panik, düşmanlık ve karşılıklı güvensizlik ortamı yaratmasında yatar. Eğer basın kendisini tehdit altında hissederse hükümeti zayıflatmak için yapılan umutsuz çabalar nedeniyle kısıtlamayı ve profesyonel standartları bir kenara bırakabilir. Muhalefet ise hükümetin mahkemeye verilerek, toplu protestolarla ve hatta darbe ile görevden alınmasının ülkenin iyiliği için olduğuna karar verebilir.</p>
<p>Juan Perón 1946 yılında Arjantin’de ilk seçildiğinde, rakiplerinin çoğu onu bir faşist olarak görmekteydi. Muhalefet Radikal Sivil Birliği partisinin üyeleri kendilerini “Nazi akımı ile savaşıyor” olarak görüyor ve Perón’un göreve başlamasını boykot ediyorlardı. Perón’un göreve başladığı ilk günden beri onun kongredeki rakipleri <a href="--LNote-05.xhtml#lastnote-05-021" id="ln05021"><sup>“baş kaldırma, engelleme ve provokasyon”</sup></a> stratejisini benimsemişler ve hatta anayasa mahkemesinden ülkenin kontrolüne el koymasını istemişlerdir. Benzer bir şekilde Venezuelalı muhalefet ise anayasa mahkemesinin Chávez’in <a href="--LNote-05.xhtml#lastnote-05-022" id="ln05022"><sup>“zihinsel yetersizlik”</sup></a> yüzünden makamından indirilip indirilemeyeceğinin araştırılması için bir grup psikiyatrist atamasını talep etmiştir. Önde gelen gazeteler ve televizyon kanalları ise onu devirmek için anayasanın uç noktalarında yer alan çabaları desteklemişlerdir. Tabi ki geleceğin diktatörleri bu saldırıları ciddi tehlikeler olarak görür ve karşılığında daha da düşmanca tavırlar takınırlar.</p>
<p>Bu adımı başka bir nedenle daha atabilirler: Demokrasi yorucu bir iştir. Aile şirketleri ve ordu bölükleri emirlerle yönetilebilir fakat demokrasilerin müzakerelere, taviz vermeye ve imtiyazlara ihtiyaçları vardır. Gerilemeler kaçınılmazdır ve zaferler her zaman kısmidir. Başkanların girişimleri kongrede ölebilir ya da mahkemeler tarafından engellenebilir. Tüm siyasetçiler bu sınırlamaları yıldırıcı bulur fakat demokratik olanlar bunları kabul etmek zorunda olduklarını bilirler. Sürekli üstlerine gelen eleştiri dalgasına dayanabilirler. Fakat dışarıdan gelenler ve özellikle de demagoglar için demokratik siyaset genellikle kaldıramayacakları kadar yıldırıcıdır. Onlar için kontrol mekanizmaları bir deli ceketine benzer. Başkan Fujimori gibi bir yasayı meclisten geçirmeleri gereken her seferde senato liderleri ile öğle yemeği yemeyi midesi kaldırmayanlar, demokrasinin günlük siyaseti için gerekli sabrı olmayan sözde diktatörlerdir ve Fujimori gibi özgür kalmak isterler.</p>
<p class="ePrg">Seçilmiş otokratlar onları kısıtlaması gereken demokratik kurumları nasıl yıkarlar? Bazısı bunu tek bir hareket ile yapar fakat daha sık karşılaşılan yöntem ise demokrasiye yapılan saldırının yavaşça başlamasıdır. Bu, en başta pek çok vatandaş için fark edilemez olabilir. Sonuçta seçimler yapılmaya devam etmektedir. Muhalefet siyasetçileri halen kongrede oturmaktadır. Bağımsız gazeteler hâlâ satılmaktadır. Demokrasinin erozyonu genelde parça parça ve bebek adımları ile ilerler. Her adım tek başına ufak görünüyor olabilir ve hiç biri tek olarak ele alındıklarında demokrasiyi tehdit ediyormuş gibi görünmez. Gerçekten de demokrasiyi yıkmak isteyen hükümet genellikle yasal sınırlarda kalır: Hareketleri parlamento tarafından onaylanmış ya da anayasa mahkemesi tarafından anayasaya uygun bulunmuştur. Pek çoğu yozlaşma ile savaşmak, seçim süreçlerini “temizlemek” demokrasinin kalitesini artırmak ve ulusal güvenliği daha sağlam hale getirmek gibi halka açık, övgüye değer ve yasal kılıflara bürünür.</p>
<p>Seçilmiş yetkililerin nasıl gizlice kurumları yıktıklarını anlamak için bir futbol maçı hayal edin. Gücü pekiştirmek isteyen sözde otokratlar hakemleri ele geçirmeli, diğer tarafın yıldız oyuncularından en azından bazılarını oyun dışı bırakmalı ve oyunun kurallarını kendi avantajlarına olacak şekilde baştan yazarak oyun sahasını rakiplerinin aleyhine dönecek şekilde ayarlamalıdır.</p>
<p class="ePrg">Hakemlerin sizin tarafınızda olması her zaman yardımcı olur. Günümüz eyaletlerinde hem kamu yetkililerinin hem de özel vatandaşların yanlışlarını araştıracak ve cezalandıracak pek çok kurum bulunur. Bunlar yargı sistemi, kolluk kuvvetleri, istihbarat, vergi ve düzenleme ajanslarından oluşurlar. Demokrasilerde bu tarz kurumlar tarafsız hakemler olarak görevlendirilir. Bu nedenle yargı ve kolluk kuvvetleri sözde otokratlar için hem bir tehdit teşkil ederler hem de bir avantaj sunarlar. Eğer bu kurumlar bağımsız kalırsa görevi kötü kullanmayı açığa çıkarabilir ve cezalandırabilirler. Sonuçta hile yapmayı engellemek bir hakemin görevidir. Fakat eğer bu kurumlar sadık kişilerin kontrolündeyse sözde diktatörün amaçlarına hizmet edebilir, hükümeti sonunda güçten düşmesine neden olabilecek soruşturma ve suçlamalardan koruyabilirler. Başkan, hareketlerinin incelenip kısıtlanmasından dolayı endişelenmeden kanunlara karşı gelebilir, vatandaşların haklarını tehdit edebilir ve hatta anayasaya karşı çıkabilir. Mahkemeleri kendi adamları ile doldurmuş ve kolluk kuvvetlerini yıldırmış olan hükümetler cezadan muaf olarak hareket edebilir.</p>
<p>Hakemleri ele geçirmek hükümete bir kalkandan daha fazlasını sağlar. Bu aynı zamanda hükümetin kanunları sadece seçtikleri kişilere uygulamaları ve dostlarını korurken düşmanlarını cezalandırmalarını sağlayacak güçlü bir silahtır. Vergi kurumları rakip siyasetçileri, iş adamlarını ve basın kanallarını hedef almak için kullanılabilir. Polis, hükümet yanlısı çetelerin şiddetine göz yumarken karşı tarafın protestolarını engelleyebilir. İstihbarat ajansları eleştirmenleri gözetlemekte ve şantaj yapmak için malzeme üretmekte kullanılabilir.</p>
<p>Hakemleri ele geçirmek çoğunlukla devlet memurlarının ve parti üyesi olmayan diğer yetkililerin sessizce kovulması ve yerlerini hükümete sadık kişilerin alması ile gerçekleştirilir. Örneğin Macaristan’da Başbakan Viktor <a href="--LNote-05.xhtml#lastnote-05-023" id="ln05023"><sup>Orbán 2010 yılında göreve döndükten sonra sözde bağımsız olan Kovuşturma Servisi, Devlet Denetim Bürosu, Kamu Denetçileri ofisleri, Merkez İstatistik Ofisi ve Anayasa Mahkemesini kendi partisinin taraftarları ile doldurmuştur</sup></a>.</p>
<p>Bu kadar kolay bir şekilde ele geçirilemeyecek olan kurumlar başka yöntemlerle kaçırılabilir. Çok az insan bunu Alberto Fujimori’nin “istihbarat danışmanı” Vladimiro Montesinos kadar iyi başarmıştır. Montesinos’un yönetimi altındaki Peru’nun Ulusal İstihbarat Servisi karşı taraftan <a href="--LNote-05.xhtml#lastnote-05-024" id="ln05024"><sup>yüzlerce siyasetçi, yargıç, meclis üyesi, iş adamı, gazeteci ve editörü rüşvet alırken, genelevlere girerken ve diğer yasadışı aktiviteleri gerçekleştirirken kayıt altına almış</sup></a> ve bu kayıtları onlara şantaj yapmakta kullanmıştır. Ayrıca üç anayasa hakimini, Anayasal Yargıç Kürsüsünün iki üyesini ve baş döndürücü sayıda hakim ile savcıyı maaşa bağlamış ve <a href="--LNote-05.xhtml#lastnote-05-025" id="ln05025"><sup>aylık nakit ödemelerinin her ay evlerine ulaşmasını</sup></a> sağlamıştır. Bunların hepsi gizlice yapılıyordu ve yüzeyde Peru’nun adalet sistemi diğer ülkelerde olduğu gibi işlemekteydi. Fakat Montesinos gölgelerde Fujimori’nin gücü pekiştirmesine yardım ediyordu.</p>
<p>Satın alınamayan yargıçlar görevden uzaklaştırılmak için hedef haline gelebilir. Perón 1946 yılında başkanlığı üstlendiğinde Arjantin’in beş kişilik anayasa mahkemesinin dört üyesi muhafazakar rakiplerdi ve biri <a href="--LNote-05.xhtml#lastnote-05-026" id="ln05026"><sup>ona faşist demişti</sup></a>. Mahkemenin genelde işçi yanlısı yasaları reddediyor olmasından endişelenen Perón’un kongredeki yandaşları yargıçlardan üçünü <a href="--LNote-05.xhtml#lastnote-05-027" id="ln05027"><sup>görevi kötüye kullandıkları gerekçesi ile</sup></a> görevden aldılar (dördüncü kişi ise görevden alınamadan istifa etti). <a href="--LNote-05.xhtml#lastnote-05-028" id="ln05028"><sup>Perón daha sonra bu pozisyonlara kendisine sadık olan dört kişiyi atadı</sup></a> ve mahkeme bir daha ona karşı çıkmadı. Benzer bir şekilde Peru’nun Anayasa Mahkemesi de Başkan Fujimori’yi 1997 yılında üçüncü kez yarışmasını engellemekle tehdit ediyordu. Fujimori’nin kongredeki yandaşları yedi hakimden oluşan kurumun üç üyesini görevden aldılar. Gerekçeleri ise Fujimori’nin <a href="--LNote-05.xhtml#lastnote-05-029" id="ln05029"><sup>anayasal görev sürelerinden kaçınma çabasını “anayasaya aykırı”</sup></a> bulmakla kendilerinin anayasaya karşı gelmiş olmalarıydı.</p>
<p>Bağımsız yargıçları görevden alamayan hükümetler, mahkemeleri kendi adamları ile doldurabilir. Örneğin, Macaristan’da Orbán hükümeti Anayasa Mahkemesinin üye sayısını sekizden on beşe çıkarmış ve adaylık kurallarını değiştirerek Fidesz partisinin tek başına yeni yargıçlar atamasını sağlamışlardı. Böylece yeni pozisyonları <a href="--LNote-05.xhtml#lastnote-05-030" id="ln05030"><sup>Fidesz partisine sadık olan kişiler</sup></a> ile doldurdular. Polonya’da ise yönetimdeki Yasa ve Adalet Partisinin 2005 ile 2007 yılları arasındaki pek çok girişimi ülkenin anayasa konularında en yüksek otoritesi olan Anayasa Mahkemesi tarafından engellenmişti. Parti 2015 yılında tekrar başa geçtiğinde benzer kayıpların gelecekte yaşanmamasını garanti altına aldı. O zaman on beş üyeli Anayasa Mahkemesinde iki boşluk vardı ve son meclis tarafından onaylanmış olan üç yargıç henüz yemin ederek göreve başlamamıştı. <a href="--LNote-05.xhtml#lastnote-05-031" id="ln05031"><sup>Anayasaya uygunluğu şüpheli olan bir hareket ile</sup></a> yeni Yasa ve Adalet Partisi hükümeti bu üç yargıcın yeminlerini kabul etmedi ve kendi seçtiği beş yeni yargıçta ısrar etti. Sonuçtan iyice emin olmak için Anayasa Mahkemesi kararlarının üçte ikilik çoğunluk ile alınması gerektiğine dair yeni bir yasayı meclisten geçirdiler. Bu, hükümet yandaşlarına <a href="--LNote-05.xhtml#lastnote-05-032" id="ln05032"><sup>anayasa mahkemesi içinde etkili bir veto gücü</sup></a> veriyor ve kurumun hükümetin gücünü bağımsız bir şekilde denetlemesi yeteneğini kısıtlıyordu.</p>
<p>Hakemleri ele geçirmenin en uç yöntemi ile mahkemeleri tamamen kaldırmak ve yenilerini kurmaktır. 1999 yılında Chávez hükümeti daha önceki anayasa mahkemesi kararına karşı çıkarak kendilerine mahkemeler dahil tüm kamu kurumlarını feshetme gücü veren bir kurucu meclis oylaması gerçekleştirdiler. <a href="--LNote-05.xhtml#lastnote-05-033" id="ln05033"><sup>Varlığının sona ermesinden korkan</sup></a> anayasa mahkemesi boyun eğdi ve anayasal hareket yönünde karar kıldı. Anayasa mahkemesi başkanı Cecilia Sosa, mahkemenin “suikasta uğramaktan korkarak intihar ettiğini fakat sonuçların değişmediğini ve <a href="--LNote-05.xhtml#lastnote-05-034" id="ln05034"><sup>mahkemenin öldüğünü</sup></a>,” açıklayarak istifa etti. <a href="--LNote-05.xhtml#lastnote-05-035" id="ln05035"><sup>İki ay sonra</sup></a> anayasa mahkemesi dağıtıldı ve yerini yeni Adalet Divanı aldı. Ancak bu bile uysal bir yargı sürecini garanti etmiyordu ve bu yüzden 2004 yılında Chávez hükümeti Adalet Divanı üyelerinin sayısını yirmiden otuz ikiye çıkararak yeni pozisyonları <a href="--LNote-05.xhtml#lastnote-05-036" id="ln05036"><sup>“devrimci” sadık üyeler</sup></a> ile doldurdular. Bu istedikleri sonuçları elde etmelerini sağladı. Sonraki dokuz yıl boyunca <a href="--LNote-05.xhtml#lastnote-05-037" id="ln05037"><sup>Adalet Divanının aldığı tek bir karar bile</sup></a> hükümet karşıtı değildi.</p>
<p>Bu örneklerin hepsinde demokratik oyunun hakemleri hükümet tarafına geçirilerek hem görevdekiler için anayasal zorluklara karşı bir kalkan oluşturur hem de düşmanlarına saldırmakta kullanacakları güçlü ve “yasal” bir silah haline gelirler.</p>
<p class="ePrg">Hakemler ele geçirildiğinde seçilmiş otokratlar artık dikkatlerini rakiplerine yöneltebilirler. En çağdaş otokratlar Mussolini’nin faşist İtalya’da ya da Fidel Castro’nun komünist Küba’da yaptıkları gibi muhalefete dair tüm izleri silmezler. Fakat pek çoğu hükümeti gerçekten incitebilecek olan anahtar oyuncuların kenara itildiğinden, kösteklendiğinden ya da oyunda şike yapacak şekilde rüşvet aldığından emin olmak için çaba gösterir. Anahtar oyuncular muhalefet siyasetçileri, karşı tarafı destekleyen lider iş adamları, büyük medya kanalları ve bazı durumlarda kamu ahlakını temsil eden dini ya da diğer kültürel figürler olabilir.</p>
<p>Potansiyel rakiplerle baş etmenin en kolay yolu onları satın almaktır. Seçilmiş pek çok otokrat desteklerini kendilerine çekmek ya da en azından tarafsız bir şekilde sessiz kalmalarını sağlamak için önde gelen siyasetçilere, iş adamlarına ve medya isimlerine kamuda pozisyonlar, iyilikler, avantajlar ya da doğrudan rüşvet teklif ederler. Taraftar medya kanalları başkana özel erişim hakkına sahip olurken dost iş adamları karlı imtiyazlara kavuşabilir ya da devlet kontratlarını alabilir. Fujimori hükümeti özellikle de medyadaki eleştirmenleri satın almak konusunda oldukça başarılıydı. 1990’lı yılların sonunda her büyük televizyon kanalı, birkaç günlük gazete ve popüler magazin gazeteleri hükümetin maaş bordrosundaydı. Vladimiro Montesinos Channel 4’ün sahiplerine Montesinos’un <a href="--LNote-05.xhtml#lastnote-05-038" id="ln05038"><sup>kanalın haber programı üzerinde kontrol sahibi olmasını sağlayacak</sup></a> bir “kontrat” imzalamaları karşılığında 12 milyon dolar ödemişti. Channel 5’in ana hissedarı Montesinos’tan 9 milyon dolar almıştı ve Channel 9’un ana hissedarına önde gelen iki araştırmacı muhabirini kovması için 50.000 dolar verilmişti. 1999 yılının sonunda gerçekleşen ve kayda alınan bir konuşmada Montesinos televizyon kanallarının başkanları hakkında şu açıklamayı yapıyordu; “hepsi artık sıraya geçti... Hepsine kağıt imzalattık... Hepsi, hepsi sırada. Her gün saat 12:30’da <a href="--LNote-05.xhtml#lastnote-05-039" id="ln05039"><sup>akşam haberlerini planladığımız</sup></a> bir toplantım var...”</p>
<p>Medyadaki isimler Montesinos’tan en büyük rüşvetleri almış olabilirler fakat Montesinos aynı zamanda siyasetçileri de satın almıştı. 1998 yılında muhalefet grupları Fujimori’nin 2000 seçimine katılıp katılamayacağını soracak bir referanduma zorlayacak kadar imza topladıklarında konu kongreye iletildi. Kanunlar gereği burada yasamanın %40 desteğini alması gerekiyordu. Teoride muhalefet referandumu onaylamaları için gerekli 48 oya sahipti. Fakat Montesinos oylamayı kaçırmaları için üç meclis üyesine rüşvet verdi. Bunlardan biri olan Luis Chu istihbarat ajansı rüşvet fonundan bir daire için 130.000 dolarlık ödeme aldı. Bir diğeri Miguel Ciccia işletmelerinden birini ilgilendiren yasal bir davada yardım aldı. Üçüncü isim Susy Diaz ise <a href="--LNote-05.xhtml#lastnote-05-040" id="ln05040"><sup>“kişisel nedenlerle” evde kalmayı</sup></a> kabul etti. Oylama başarısız oldu ve Fujimori’nin 2000 yılında yasadışı olarak üçüncü dönemi için yarışmasını ve kazanmasını mümkün kıldı. Seçmenler Fujimori’ye meclis çoğunluğu kazandırmakta başarısız olunca, Montesinos karşı taraftan on sekiz üyenin rüşvet ile taraf değiştirmesini sağladı.</p>
<p>Satın alınamayan oyuncuların başka yöntemlerle zayıflatılması gerekir. Eski tarz diktatörler genelde rakiplerini hapse atar, sürgüne gönderir ve hatta öldürtürken modern otokratlar baskılamalarını yasal bir görüntü altında saklamayı tercih ediyorlar. Hakemleri ele geçirmek bu yüzden bu kadar önemli. Perón’un karşısında yer alan muhalefet lideri Ricardo Balbín seçim kampanyası sırasında başkana “saygısızlık” yaptığı için hapse atılmıştı. Balbín anayasa mahkemesine başvurmuş olsa da Perón’un adamları ile dolu olan mahkeme <a href="--LNote-05.xhtml#lastnote-05-041" id="ln05041"><sup>karşısında hiç şansı yoktu</sup></a>. Malezya’da Başbakan Mahathir Mohamad siyasete sadık olan polis gücünü ve kendi adamları ile doldurduğu yargı sistemini önde gelen rakibi Anwar İbrahim’i soruşturmak, 1990’lı yılların sonunda cinsel <a href="--LNote-05.xhtml#lastnote-05-042" id="ln05042"><sup>sapıklık suçundan</sup></a> tutuklatmak ve hapse attırmak için kullanmıştır. Venezuela’da muhalefet lideri Leopoldo López 2014 yılında gerçekleşen hükümet karşıtı protestolar sırasında “şiddete teşvik etmek” suçundan tutuklanmış ve yargılanmıştır. Elinde teşvik etmeye dair bir kanıt bulunmayan hükümet yetkilileri bir noktada bu teşvikin <a href="--LNote-05.xhtml#lastnote-05-043" id="ln05043"><sup>“bilinçaltı” olduğunu</sup></a> iddia etmişlerdir.</p>
<p>Hükümetler ayrıca hakemler üzerindeki kontrollerini kendilerine karşı çıkan medyayı genellikle karalama davaları ile “yasal” olarak kenara itmek için de kullanabilirler. Ekvatorlu Başkan Rafael Correa bu işin uzmanıydı. 2011 yılında büyük bir gazete olan ve bir makalede onu “diktatör” olarak etiketleyen <i>El Universo</i>’nun sahibi ve editörlerine karşı açtığı karalama davasında 40 milyon dolar kazanmıştır. Correa bu dava için “Amerika kıtasını en büyük ve en çok cezasız kalan güçten yani yozlaşmış medyadan kurtarmak için atılmış büyük bir adım,” demiştir. Daha sonra gazete sahiplerini affetmiş olsa bile bu davanın <a href="--LNote-05.xhtml#lastnote-05-044" id="ln05044"><sup>basın üzerinde güçlü bir etkisi</sup></a> olmuştur.</p>
<p>Erdoğan ve Putin hükümetleri de yasayı korkunç sonuçlar doğuracak şekilde kullanmışlardır. Türkiye’nin en büyük kurbanı, ülkenin en çok okunan gazetesi <i>Hürriyet</i> ve pek çok televizyon kanalı dahil Türk medyasının neredeyse %50’sini kontrol etmekte olan güçlü Doğan Yayın medya grubuydu. Doğan grup medya ailesinin pek çok üyesi laik ve Liberaldi ve bu da onları AKP hükümeti ile karşı karşıya getiriyordu. 2009 yılında hükümet karşı saldırıya geçti ve Doğan’a vergi kaçırma nedeniyle neredeyse 2,5 milyar dolarlık bir ceza kesti. Bu, neredeyse şirketin net değerini aşmaktaydı. Sakatlanan Doğan iki büyük gazete ve televizyon kanalı olmak üzere imparatorluğunun büyük bir kısmını satmak zorunda kaldı. Bunlar <a href="--LNote-05.xhtml#lastnote-05-045" id="ln05045"><sup>hükümet yanlısı iş adamları tarafından satın alındı</sup></a>. Rusya’da ise Vladimir Gusinsky’ın bağımsız NTV televizyon kanalı <a href="--LNote-05.xhtml#lastnote-05-046" id="ln05046"><sup>“baş ağrısı”</sup></a> olarak ün kazanmıştı. Putin hükümeti vergi yetkililerini Gusinsky’ın üzerine salarak onun “finansal güveni kötüye kullanma” suçundan tutuklanmasını sağladı. Gusinsky’e “<a href="--LNote-05.xhtml#lastnote-05-047" id="ln05047"><sup>tamamen kötü bir Mafya filminden alınmış</sup></a> bir anlaşma sunuldu: özgürlüğün karşısında NTV’den vazgeç.” <a href="--LNote-05.xhtml#lastnote-05-048" id="ln05048"><sup>Anlaşmayı kabul eden</sup></a> Gusinsky, NTV’yi hükümetin kontrol ettiği dev bir enerji şirketi olan Gazprom’a devrederek ülkeden kaçtı. Venezuela’da ise Chávez hükümeti Globovisión televizyonun kanalı sahibi Guillermo Zuloaga’ya yönelik finansal düzensizlikler nedeniyle bir araştırma başlattılar ve onu tutuklanmaması için ülkeden kaçmak zorunda bıraktılar. <a href="--LNote-05.xhtml#lastnote-05-049" id="ln05049"><sup>Aşırı finansal baskı altında</sup></a> kalan Zuloaga sonunda Globovisión’ı hükümet dostu bir iş adamına sattı.</p>
<p>Medya kanalları saldırıya uğradıkça diğerleri de daha ihtiyatlı olmak amacıyla kendilerini sansürlemeye başlıyorlar. Chávez hükümeti 2000’li yılların ortalarında saldırılarını arttırınca, ülkenin en büyük televizyon kanalı olan Venevisión siyasi içerikler sunmaktan vazgeçti. Sabah sohbet programlarının yerini astroloji programları aldı ve akşam haberlerinin yerine pembe diziler geçti. <a href="--LNote-05.xhtml#lastnote-05-050" id="ln05050"><sup>Bir zamanların muhalefet destekçisi kanalı</sup></a> Venevisión 2006 seçimlerinde muhalefeti neredeyse hiç konu almadı ve Başkan Chávez’e rakiplerine göre beş kat daha fazla yayın zamanı tanıdı.</p>
<p>Seçilmiş otokratlar ayrıca muhalefeti destekleyen iş adamlarını da zayıflatmanın yollarını ararlar. Bu, Putin’in Rusya’da gücü pekiştirmesinin en önemli yollarından biriydi. Temmuz 2000 tarihinde, başkanlığının daha üç ayı bile dolmadan Putin, Rusya’nın en zengin yirmi bir iş adamını Kremlin’e çağırdı. Burada onlara <a href="--LNote-05.xhtml#lastnote-05-051" id="ln05051"><sup>siyasetten uzak kaldıkları sürece</sup></a> kendisinin gözetimi altında para kazanmakta özgür olduklarını söyledi. Sözde oligarkların bir çoğu onun bu uyarısını dinlediler. ORT televizyon kanalının ana hissedarı olan milyarder Boris Berezovsky ise dinlemedi. ORT haberleri eleştirel hale gelince, hükümet uzun süredir unutulmuş olan bir sahtekarlık davasını ortaya atarak Berezovsky’ın tutuklanmasını emretti. Berezovsky sürgüne kaçtı ve medya malvarlıklarını “nazikçe Putin’in hizmetine sunan” küçük ortağının ellerine bıraktı. Putin’in uyarılarını görmezden gelen bir diğer oligark ise Yukos yağ şirketinin başı olan Mikhail Khodorkovsky idi. Rusya’nın en zengin adamı (<i>Forbes</i>’a göre değeri 15 milyar dolar) olan Khodorkovsky dokunulmaz olduğuna inanıyordu. Fakat gücünü fazla abartmıştı. Putin’i sevmeyen bir Liberal olan Khodorkovsky batı yanlısı Yabloko dahil Putin’in rakiplerini cömert bir şekilde finansal olarak desteklemeye başladı. Bir noktada yüz Duma (parlamento) üyesi onun isteklerini yapar hale geldi. Tehdit altındaki <a href="--LNote-05.xhtml#lastnote-05-052" id="ln05052"><sup>Putin 2003 yılında vergi kaçakçılığı, zimmetine para geçirme ve dolandırıcılık suçları ile Khodorkovsky’nin tutuklanmasını sağladı</sup></a>. Khodorkovsky neredeyse on yıl boyunca hapiste kaldı. Oligarklara iletilen mesaj netti: Siyasetten uzak durun. Neredeyse hepsi söz dinledi. <a href="--LNote-05.xhtml#lastnote-05-053" id="ln05053"><sup>Kaynakları tükenen</sup></a> muhalefet partileri zayıfladı ve neredeyse hepsi tükenme noktasına geldi.</p>
<p>Erdoğan hükümeti de iş adamlarını siyasetin sınırlarına itti. 2004 yılında <a href="--LNote-05.xhtml#lastnote-05-054" id="ln05054"><sup>ciddi bir rakip olarak ortaya çıkan</sup></a> zengin iş adamı Cem Uzan, Genç Partiyi kurarak finanse ettiğinde finansal kurumlar Uzan’ın iş imparatorluğuna el koydular ve onu para koparma ile suçladılar. Uzan’ın Fransa’ya kaçması ile GP kısa sürede yıkıldı. Birkaç yıl sonra Türkiye’nin en büyük endüstriyel holdingi olan Koç Grup 2013 yılındaki devasa Gezi Parkı protestolarını desteklemekle (Koç Grup’un park yakınlarında sahip olduğu bir otel polis baskısına karşı sığınak ve geçici bir hastane olarak kullanılmıştı) suçlandı. O sene <a href="--LNote-05.xhtml#lastnote-05-055" id="ln05055"><sup>vergi yetkilileri bir çok Koç şirketini denetledi</sup></a> ve şirketin yan kuruluşunun sahip olduğu devasa bir savunma bakanlığı kontratı iptal edildi. Koç ailesi dersini almıştı. 2013 yılından sonra muhalefet ile olan mesafesini korudular.</p>
<p>Seçilmiş otokratlar son olarak popülerlikleri ve ahlaki duruşları nedeniyle potansiyel bir tehdit haline gelen sanatçılar, entelektüeller, pop yıldızları ve sporcular gibi kültürel figürleri susturmaya çalışırlar. Arjantinli edebiyat ikonu Jorge Luis Borges yüksek profilli bir Perón eleştirmeni olarak ortaya çıkınca (arkadaşı olan bir yazar Borges için “bir çeşit Anti-Perón” demişti) hükümet yetkilileri onu belediye kütüphanesindeki görevinden, Borges’un deyişiyle <a href="--LNote-05.xhtml#lastnote-05-056" id="ln05056"><sup>“kümes hayvanları ve tavşan müfettişliğine”</sup></a> transfer ettiler. Borges istifa etti ve aylar boyunca işsiz kaldı.</p>
<p>Ancak hükümetler genelde popüler kültür figürlerini kendi lehlerine çevirmeyi ya da onlarla ortak bir uzlaşma sağlayarak siyasetten uzak kaldıkları sürece işlerini yapmalarına izin vermeyi tercih ederler. Bolivarcı Senfoni Orkestrasının ve Los Angeles Filarmoniğin uluslararası çapta tanınmış orkestra şefi Venezuelalı Gustavo Dudamel iyi bir örnektir. Dudamel Venezuela’nın dünyaca ünlü müzik eğitim programı olan ve yüz binlerce fakir Venezuelalı gencin yararlandığı El Sistema’nın en önde gelen yöneticisiydi. El Sistema’nın hükümet finansmanına duyduğu ihtiyaçtan dolayı kurucuları katı bir şekilde siyasi tarafsızlıklarını korumaktaydı. Dudamel ise bu adete uyarak gittikçe otoriter bir hale gelen Chávez hükümetini eleştirmekten kaçınıyordu. Dudamel 2012 yılında Chávez’in cenazesinde Bolivarcı Senfoni Orkestrasını yönetiyordu ve 2015 yılında en önde gelen muhalefet figürleri hapisteyken bile <i>Los Angeles Times</i>’daki köşesinde tarafsızlığını savunan ve Maduro hükümetine saygı duyduğunu belirten bir mektup yazmıştı. Karşılığında <a href="--LNote-05.xhtml#lastnote-05-057" id="ln05057"><sup>El Sistema’nın hükümet fonu gittikçe arttı</sup></a> ve 2015 yılında, üç yıl önce 500.000 çocuğa ulaşan eğitimini 700.000 çocuğa ulaştırmaya başladı. Ancak işler Mayıs 2017 tarihinde değişecekti. El Sistema mezunu genç bir kemancı hükümet karşıtı protestolar sırasında güvenlik güçleri tarafından öldürüldü. O zaman Dudamel siyasi sessizliğini bozdu ve <i>New York Times</i>’daki bir köşe yazısında hükümet baskısını ve Venezuela’nın <a href="--LNote-05.xhtml#lastnote-05-058" id="ln05058"><sup>diktatörlüğe kayışını</sup></a> lanetledi. Bunun <a href="--LNote-05.xhtml#lastnote-05-059" id="ln05059"><sup>bedelini ödedi</sup></a>, hükümet bir sonraki ay onun ABD’ye gerçekleştireceği Ulusal Gençlik Orkestrası turunu iptal etti.</p>
<p>Etkili seslerin gerek yandaş hale getirilerek gerekse de kabadayılık ile susturulmasının muhalefet için etkili sonuçları olabilir. Rusya’daki Khodorkovsky gibi güçlü iş adamları hapse atıldığında ya da ekonomik olarak çöküşe sürüklendiklerinde diğer iş adamları siyasetten tamamen çekilmenin en zekice iş olduğu sonucuna ulaşırlar. Venezuela’da olduğu gibi muhalefet siyasetçileri tutuklandığında ya da sürgün edildiğinde, diğer siyasetçiler vazgeçebilir ve emekli olabilir. Pek çok muhalif siyasete girmek yerine evde kalmayı tercih eder ve aktif olarak kalanların da cesareti kırılır. Hükümetlerin amacı da budur. Bir kere anahtar muhalefet oyuncuları olan basın ve iş adamları satın alındığında ya da kenara itildiğinde muhalefet söner. Hükümet kurallara karşı çıkmasına gerek kalmadan “kazanmıştır”.</p>
<p class="ePrg">Ancak güce tutunmak isteyen hükümetlerin bundan fazlasını yapmaları gerekir: oyunun kurallarını değiştirmek zorundadırlar. Otokratlar genellikle anayasada, seçim sisteminde ve diğer kurumlarda rakiplerinin dezavantajına olacak ya da onların zayıflamasına yol açacak şekilde reformlar yaparak oyun sahasını rakipleri aleyhine düzenleyip güçlerini pekiştirmek isterler. Bu reformlar işleri görevde olanın lehine çevirirken genelde halkın iyiliğine olacakmış gibi kılık değiştirilmiş halde gerçekleştirilir. Bu değişiklikler yasal ve hatta anayasal değişiklikler içerdiğinden otokratların bu avantajlardan yıllar ve hatta on yıllar boyunca yararlanmasını sağlar.</p>
<p>Seçim sisteminin tarihi olarak Malezyalıların çoğunlukta olduğu yönetimdeki UMNO partisine göre özelleştirildiği Malezya’yı düşünün. Malezyalıların nüfusun yarısından biraz daha fazlasını oluşturmasına rağmen, <a href="--LNote-05.xhtml#lastnote-05-060" id="ln05060"><sup>parlamento bölgeleri hile ile ayarlandığı için</sup></a> bu bölgelerin %70’ini Malezyalılar oluşturuyor ve bu da UMNO’nun ve yandaşlarının parlamento çoğunluğunu ezici bir üstünlükle kazanması anlamına geliyor. Ancak bu durum 1990’lı yıllarda ülkenin önde gelen muhafazakar partisi Malezyalı İslam Partisi’nin (PAS) ortaya çıkışı ile değişti. PAS da aynı zamanda Malezyalıların çoğunlukta olduğu bir partiydi. Bu yüzden 2002 yılında UMNO’nun sayıca üstün olduğu seçim yetkilileri yön değiştirdiler ve demografik trendlere karşı çıkarak seçim bölgelerini yeniden ayırmak suretiyle PAS’ın güçlü olduğu kırsal alanlardaki <a href="--LNote-05.xhtml#lastnote-05-061" id="ln05061"><sup>parlamento koltuk sayısını düşürdüler</sup></a>. Bu seçim hilesi UMNO’nun başı çektiği koalisyonun 2004 seçimlerinde parlamento koltuklarının %91’ini kazanması ile sonuçlandı.</p>
<p>Macaristan’daki Orbán hükümeti de buna benzer bir taktik uyguladı. 2010 yılında parlamento çoğunluğunun üçte ikisini kazandıktan sonra yönetimdeki Fidesz partisi süper çoğunluğunu kullanarak anayasayı ve seçim kanunlarını kendi avantajına olacak biçimde yeniden yazdı. En büyük partinin (Fidesz] avantajına olacak yeni çoğunlukçu seçim kuralları benimsedi ve ülkenin seçim bölgelerini kazanacağı en yüksek koltuk sayısına göre saptırdı. Sonunda özel basındaki <a href="--LNote-05.xhtml#lastnote-05-062" id="ln05062"><sup>kampanya reklamlarını yasakladı</sup></a> ve televizyon kampanyalarını Fidesz destekçilerinin yürüttüğü kamu yayın istasyonu ile sınırladı. Bu yeni kurumsal avantajların etkisi 2014 yılında gerçekleşen parlamento seçimlerinde gözler önündeydi: Fidesz’in oy yüzdesi 2010 yılındaki %53’den %44,5’a belirgin bir şekilde düşüş göstermiş olsa bile yönetimdeki parti <a href="--LNote-05.xhtml#lastnote-05-063" id="ln05063"><sup>üçte ikilik çoğunluğunu korumayı başarmıştı</sup></a>.</p>
<p>Belki de kuralların otokratlara avantaj sağlaması için baştan yazıldığı en dikkat çekici örnek Amerika Birleşik Devletleri’nden gelir. 1870’lerdeki İç Savaş sonrası yeniden yapılanma döneminin bitmesinin ardından her Konfederasyon-sonrası eyaletinde tek partili otorite rejimleri ortaya çıktı. Tek parti kuralı iyi huylu bir tarihi kaza değildi; bunun yerine yüzsüzce demokrasi karşıtı olan bir anayasa mühendisliğinin eseriydi.</p>
<p>Yeniden Yapılanma dönemi boyunca Afrikalı Amerikalılara toplu olarak oy hakkı tanınması, güneyli beyazların siyaseti kontrol etmesi ve Demokratik Parti’nin siyasal baskınlığı üzerinde büyük bir tehdit oluşturuyordu. 1867 Yeniden Yapılanma Yasası ve ırka göre oy verme haklarını sınırlamanın yasaklandığı On Beşinci Yasa Değişikliği ile <a href="--LNote-05.xhtml#lastnote-05-064" id="ln05064"><sup>Afrikalı Amerikalılar aniden Mississippi, Güney Carolina ve Louisiana eyaletlerinde seçmen çoğunluğunu oluşturdular</sup></a> ve Alabama, Florida, Georgia ve Kuzey Carolina eyaletlerinde ise seçmen çoğunluğuna yaklaştılar. <a href="--LNote-05.xhtml#lastnote-05-065" id="ln05065"><sup>Federal askerler Güney boyunca siyah seçmenlerin kayda alınmasını denetledi</sup></a>. Ulus çapında oy vermeye uygun siyah erkeklerin oranı 1866 yılında %0,5 iken iki yıl sonra %80,5’e ulaşmıştı. <a href="--LNote-05.xhtml#lastnote-05-066" id="ln05066"><sup>Güney eyaletlerinin çoğunda</sup></a> seçim kayıtlarındaki siyahların oranı %90’ı aşıyordu ve siyah vatandaşlar oy verdi. 1880 başkanlık yarışında <a href="--LNote-05.xhtml#lastnote-05-067" id="ln05067"><sup>sandığa giden siyahların oranı Kuzey ve Güney Carolina, Tennessee, Texas ve Virgina’da %65 civarlarında ya da daha yukarıdaydı</sup></a>. Oy hakkına sahip olmak Afrikalı Amerikalıları güçlendirmişti: on dördü meclis vekili ve ikisi ABD senatörü olmak üzere iki binden fazla özgürlüğünü kazanmış güneyli köle 1870’li yıllarda seçimleri kazandı. Bir noktada Louisiana ve Güney Carolina’nın yasama organı meclisini oluşturan üyelerin <a href="--LNote-05.xhtml#lastnote-05-068" id="ln05068"><sup>%40’dan fazlasını</sup></a> siyahlar oluşturuyordu. Afrikalı Amerikalılar ezici bir şekilde siyahları özgür bırakmayı canlandıran Cumhuriyetçilere oy verdikleri için <a href="--LNote-05.xhtml#lastnote-05-069" id="ln05069"><sup>bir zamanların üstün Demokrat Partisini</sup></a> zorluklar bekliyordu. <a href="--LNote-05.xhtml#lastnote-05-070" id="ln05070"><sup>Demokratlar 1880 ve 1890’lı yıllarda Kuzey Carolina, Tennessee ve Virginia’da güç kaybetmişlerdi</sup></a> ve Alabama, Arkansas, Florida, Georgia, Mississippi ve Texas’da ise güç kaybetmek üzereydiler. Demokratik seçimler devam etseydi siyaset bilimcisi V.O. Key’in gözlemlediği gibi <a href="--LNote-05.xhtml#lastnote-05-071" id="ln05071"><sup>“siyah kemerli beyazlar için ölümcül”</sup></a> olacaktı.</p>
<p>Bu yüzden kuralları değiştirdiler ve demokrasiyi tamamen kaldırdılar. Eski Georgia senatörü Robert Toombs Yeniden Yapılanma sona yaklaşırken “Bize anayasal bir kongre verin ve ben onu öyle bir ayarlayacağım ki... <a href="--LNote-05.xhtml#lastnote-05-072" id="ln05072"><sup>Zencilerden bir daha asla haber alamayacaksınız</sup></a>,” şeklinde bir açıklama yaptı. 1885 ile 1908 yılları arasında onbir Konfederasyon eyaletinin hepsi anayasalarını ve seçim kanunlarını <a href="--LNote-05.xhtml#lastnote-05-073" id="ln05073"><sup>Afrikalı Amerikalıları haklarından mahrum bırakacak şekilde</sup></a> reformdan geçirdi. On Beşinci Kanun Düzenlemesi nedeniyle hiçbir ırkın oy verme hakları kısıtlanamazdı bu yüzden eyaletler <a href="--LNote-05.xhtml#lastnote-05-074" id="ln05074"><sup>kanuna uyuyormuş gibi görünmek için</sup></a> sözde “tarafsız” anket vergileri, mülkiyet gereksinimleri, okur yazarlık testleri ve karışık yazılmış oy pusulaları getirdiler. Tarihçi Alex Keyssar’ın gözlemi ile “<a href="--LNote-05.xhtml#lastnote-05-075" id="ln05075"><sup>Tüm bu kısıtlamaların genel hedefi</sup></a> fakir ve okuma yazması olmayan siyahları seçimlerden uzak tutmaktı.” Afrikalı Amerikalıların çoğu Cumhuriyetçi olduğu için onların seçimlerden uzaklaştırılması sayesinde Demokratların seçimdeki üstünlüklerini geri kazanması bekleniyordu. Kuzey Carolina’dan eyalet senatörünün deyişi ile hedefleri “her zaman demokratik çoğunluk ile sonuçlanacak <a href="--LNote-05.xhtml#lastnote-05-076" id="ln05076"><sup>iyi ve dürüst bir yasa</sup></a>” yazmaktı.</p>
<p>Nüfusun çoğunluğunun siyah olduğu Güney Carolina oy kısıtlamasında öncüydü. 1882’de çıkan <a href="--LNote-05.xhtml#lastnote-05-077" id="ln05077"><sup>“Sekiz Kutu Kanunu”</sup></a> okuma yazma bilmeyenlerin oy vermesini neredeyse imkansız kılan karışık bir oy pusulası yaratmıştı ve eyaletin siyah yerlilerinin çoğu okuma yazma bilmediği için siyah katılım oranı düştü. Fakat bu yeterli değildi. <a href="--LNote-05.xhtml#lastnote-05-078" id="ln05078"><sup>1888 yılında Vali John Richardson şu açıklamayı yaptı</sup></a>: “Şimdi 600.000 siyahın çoğunluğu altında olan 400.000 beyaz azınlık olarak bugün bizimle onların başa gelmesi arasında duran tek şey çürük bir heykel - Sekiz Kutu Kanunu.” Eyalet yedi yıl sonra seçim vergisi ve okur yazarlık testi getirdi. 1876 yılında %96’ya ulaşan siyah seçmenlerin katılım oranı 1898 yılında <a href="--LNote-05.xhtml#lastnote-05-079" id="ln05079"><sup>%11 ile sınırlı kaldı</sup></a>. Siyahların seçim haklarından mahrum edilmesi <a href="--LNote-05.xhtml#lastnote-05-080" id="ln05080"><sup>“Cumhuriyet Partisini yıkarak”</sup></a> onu eyalet meclisinden neredeyse bir yüz yıl boyunca uzak tuttu.</p>
<p class="ePrg">1888 yılında siyahların oy hakkına sahip olması Tennessee’de Cumhuriyetçileri o kadar rekabetçi hale getirdi ki Demokrat yanlısı <i>Avalanche</i> bir şeyler yapılmadığı takdirde bir sonraki seçimlerde <a href="--LNote-05.xhtml#lastnote-05-081" id="ln05081"><sup>“nefes kesici bir Cumhuriyetçi zaferi”</sup></a> ön görüyordu. Bir sonraki yıl Demokratik millet meclisi üyeleri seçim vergisini, katı kayıt gerekliliklerini ve okuma yazma gereken karışık oy pusulasını oluşturan Dortch Kanununu tanıttı. Meclis üyeleri tartışırken <i>Avalanche</i> “Dortch tasarısını bize verin yoksa yok olacağız,” diye yazıyordu. Sonrasında ise <i>Memphis Daily Appeal</i>’ın manşetinde “Sonunda Güvendeyiz - Hoşça Kalın Cumhuriyetçiler, Hoşça Kalın,” yazacaktı. Demokratlar 1890’da zafere imza atarken Cumhuriyetçiler “çökmüştü.” <i>Daily Appeal</i> makalesi Dortch Kanununun etkisinin “takdire şayan” olduğunu söylüyordu. “Oylar acı ve harika bir şekilde kesildi fakat Demokratik çoğunlukların oranı en azından dört katına çıktı.” 1896 yılında siyahların oylamaya katılım oranı sıfıra yakındı.</p>
<p>Demokratların 1892 yılında valiliği neredeyse bir popüliste kaybettikleri Alabama’da “<a href="--LNote-05.xhtml#lastnote-05-082" id="ln05082"><sup>zorluklardan kaçmak için</sup></a> oy verme haklarında sınırlandırmaya gittiler.” Eyalet yasaması siyahların oylarını bastıracak bir tasarıyı onayladıktan sonra Vali Thomas Jones “Elim ya da kolum devamlı popülistleri ve tüm zencileri silip atmaktan felç olmadan önce <a href="--LNote-05.xhtml#lastnote-05-083" id="ln05083"><sup>hemen bu tasarıyı imzalamama izin verin</sup></a>,” demiştir. Bu hikaye Arkansas, Florida, Georgia, Louisiana, Mississippi, Kuzey Carolina, Texas ve Virginia’da da kendini tekrar etti.</p>
<p>Bu “reform” önlemleri Amerika’nın güneyindeki demokratları etkili bir şekilde öldürmüştü. Afrikalı Amerikalılar pek çok eyalette nüfusun çoğunluğunu ya da çoğunluğa yakınını oluştursalar ve siyahların oy verme hakkı artık anayasada yer alıyor olsa bile “Güney seçmenlerinin <a href="--LNote-05.xhtml#lastnote-05-084" id="ln05084"><sup>neredeyse tamamen beyaz olmasını</sup></a> garanti altına almak” amacıyla “yasal” ya da tarafsızmış gibi görünen önlemler kullanılmıştı. <a href="--LNote-05.xhtml#lastnote-05-085" id="ln05085"><sup>Güneydeki siyahların seçimlere katılımı</sup></a> 1880 yılında %61’den 1912 yılında sadece %2’ye düşmüştü. Afrikalı Amerikalıların oy haklarının kısıtlanması Cumhuriyetçi Partiyi silip atmış ve beyaz üstünlüğünü ve tek partinin yönetimini neredeyse bir yüzyıl boyunca garanti altına almıştı. Siyah bir güneylinin gözlemlediği gibi, “<a href="--LNote-05.xhtml#lastnote-05-086" id="ln05086"><sup>Tüm güney</sup></a>, yani güneydeki tüm eyaletler bizi köle tutan adamların ellerine düştü.”</p>
<p class="ePrg">Hakemleri ele geçiren, rakipleri satın alan ya da güçten düşüren ve oyunun kurallarını baştan yazan seçilmiş liderler kesin ve kalıcı olarak rakiplerine karşı avantaj kazanır. Bu yöntemler adım adım gerçekleştiği ve yasal göründükleri için otoriterliğe doğru kayış her zaman alarma neden olmaz. Vatandaşlar genelde gözlerinin önünde gerçekleşiyor olsa bile demokrasilerinin parçalandığını anlamakta geç kalırlar.</p>
<p>Demokrasilerin ölümündeki büyük ironilerden biri, genellikle demokrasilerin savunmalarının onu yıkmak için kullanılmasıdır. Sözde otokratlar genelde ekonomik krizleri, doğal afetleri ve özellikle savaş, silahlı isyankarlar ve terör saldırıları gibi güvenlik tehditlerini demokrasi karşıtı önlemleri haklı çıkarmak için kullanırlar. 1969 yılında Filipinler’de ikinci ve son başkanlığını kazanan Başkan Ferdinand Marcos, <a href="--LNote-05.xhtml#lastnote-05-087" id="ln05087"><sup>başkanlığını uzatmak için nasıl bir acil durumdan</sup></a> yararlanabileceğini düşünmeye başlamıştı. Marcos ikinci döneminin bittiği 1973 tarihinde anayasanın yazdığı gibi makamını terk etmeliydi fakat bunu istemiyordu. Bu yüzden sıkıyönetim ilan edip anayasayı baştan yazmanın planlarını yaptı. Fakat bir nedene ihtiyacı vardı. Bu fırsat 1972 yılının Temmuz ayında, bir dizi gizemli bombalama Manila’yı sarstığında ortaya çıktı. Savunma Bakanı Juan Ponce Enrile’e yapılan bariz bir suikast girişiminin ardından komünist teröristleri suçlayan Marcos planını uygulamaya geçirdi. Ulusal televizyonda sıkıyönetime geçtiğini açıkladı ve kasvetli bir şekilde ısrar etti. “Vatandaşlarım... bu bir ordu darbesi değildir.” “Demokratik bir hükümet çaresiz bir hükümet değildir,” diyordu ve askıya almakta olduğu anayasanın <a href="--LNote-05.xhtml#lastnote-05-088" id="ln05088"><sup>isyanlar gibi tehlikeler karşısında</sup></a> “bilgece kendisini korumak için gerekli olanları sunduğunu” anlatıyordu. Marcos bu hareketi ile sonraki on dört yıl boyunca kendisini güce yerleştirmiş oldu.</p>
<p>Krizleri tahmin etmek zordur fakat onların siyasi sonuçlarını bilmek kolaydır. Gücün odaklanmasına ve sıklıkla kötüye kullanılmasına neden olurlar. Savaşlar ve terör saldırıları halkın hükümete desteğinin genelde büyük bir oranda arttığı <a href="--LNote-05.xhtml#lastnote-05-089" id="ln05089"><sup>“bayrak çevresinde toplanma”</sup></a> etkisini oluşturur. 11 Eylül saldırılarının ardından Başkan Bush’u onaylama oranları %53’den %90’a çıkmıştı ve bu <a href="--LNote-05.xhtml#lastnote-05-090" id="ln05090"><sup>Gallup tarafından kaydedilen en yüksek orandı</sup></a>. (Bundan önceki rekor 1991 yılında İran Körfezi Savaşı sırasında %89 ile Bush’un babası George H. W. Bush’a aitti.) Çok az siyasetçi ulusal bir güvenlik krizinin ortasında halkın %90 desteğine sahip olan bir başkana karşı gelmeyi göze aldığından, başkanlar fiilen denetimden uzak kalmışlardı. Ekim 2001 tarihinde George W. Bush tarafından imzalanan ABD VATANSEVER Yasası bir önceki ay gerçekleşen 11 Eylül saldırıları olmasaydı asla meclisten geçemezdi.</p>
<p>Ayrıca vatandaşlar güvenlik krizleri sırasında otoriter önlemleri görmezden gelmeye ve hatta desteklemeye daha yatkınlardır, özellikle de <a href="--LNote-05.xhtml#lastnote-05-091" id="ln05091">kendi güvenlikleri için korku içindeyseler</a>. <a href="--LNote-05.xhtml#lastnote-05-092" id="ln05092"><sup>11 Eylül saldırılarının ardından</sup></a> anket yapılan Amerikalıların %55’i terörizmi engellemek için <a href="--LNote-05.xhtml#lastnote-05-093" id="ln05093"><sup>bazı sivil haklardan vazgeçmenin gereklilik olduğuna</sup></a> inanıyordu. Bu oran 1997 yılında ise %29’du. Benzer bir şekilde Roosevelt’in Japon Amerikalıları göz altına alması da Pearl Harbor saldırısı nedeniyle ortaya çıkmış olan halkın korkusu olmadan düşünülemez bir durumdu. <a href="--LNote-05.xhtml#lastnote-05-094" id="ln05094">Pearl Harbor’dan sonra</a> yapılan anket Amerikalıların %60’ı Japon Amerikalıları ülkeden sürgün etmeyi onaylıyordu ve bir yıl sonra bile Japon Amerikalılarının göz altına alınması halen önemli bir halk desteğine sahipti.</p>
<p><a href="--LNote-05.xhtml#lastnote-05-095" id="ln05095"><sup>Çoğu anayasa kriz sırasında yönetici gücünün artmasına izin verir</sup></a>. Sonuç olarak demokratik süreçlerle seçilmiş başkanlar bile kolaylıkla odaklanmış güce sahip olabilir ve savaş sırasında sivil özgürlükleri tehdit edebilirler. Sözde otokratların elinde bu odaklanmış güç fazlasıyla tehlikelidir. Kritikler tarafından kuşatıldığını ve demokratik kurumlar tarafından zincirlendiğini düşünen bir demagog için kriz, kritikleri susturmak ve rakipleri zayıflatmak için bir fırsat penceresi açar. Gerçekten de seçilmiş diktatörler genellikle krize <i>ihtiyaç duyarlar</i> çünkü dışarıdan gelen tehditler onların hızlı ve çoğunlukla “yasal olarak” özgür kılmasını sağlar.</p>
<p>Sözde otokrat ve büyük bir krizin karışımı bu nedenle demokrasi için ölümcül olabilir. Bazı liderler krizle yüzleşerek makamlarına ulaşırlar. Örneğin, Fujimori ülkesinin hiperenflasyon ve artan gerilla asileri ile karşılaşmasının üzerine başa geçmiştir ve bu yüzden 1992 başkanlık darbesini gerekli bir şeytanlık olarak haklı çıkardığında Peruluların büyük bir kısmı ona katılmıştır. Fujimori’nin onaylanma oranları <a href="--LNote-05.xhtml#lastnote-05-096" id="ln05096"><sup>darbeden sonra</sup></a> %81’e yükselmiştir.</p>
<p>Diğer liderler ise kriz icat ederler. Ferdinand Marcos’un 1972 yılında sıkı yönetim ilan etmesinin arkasında bir hikaye var: Onun “krizi” büyük oranda sahnelenmişti. Anayasanın başkanlığını iki dönem ile kısıtlamasından kaçmak için bir bahaneye ihtiyacı olduğunun oldukça farkında olan Marcos bir <a href="--LNote-05.xhtml#lastnote-05-097" id="ln05097"><sup>“komünist tehdit”</sup></a> yaratmaya karar verdi. Sadece <a href="--LNote-05.xhtml#lastnote-05-098" id="ln05098"><sup>bir düzine gerçek asi</sup></a> ile karşılaşan Başkan Marcos halkın korkusunu kışkırtarak acil harekete geçmeyi haklı çıkardı. <a href="--LNote-05.xhtml#lastnote-05-099" id="ln05099"><sup>Marcos 1971 yılının başlarından beri sıkıyönetim ilan etmek istiyordu</sup></a> fakat planını satmak için halkın geniş kısmına korku yayacak olan terör saldırısı gibi bir şiddete ihtiyacı vardı. Bir sene sonraki Manila bombalamaları ona bu fırsatı verecekti. ABD istihbarat ofisleri bu bombalamanın ve Savunma Bakanı Enrile’e gerçekleşen suikast girişiminin <a href="--LNote-05.xhtml#lastnote-05-100" id="ln05100"><sup>hükümet güçleri tarafından gerçekleştirildiğine</sup></a> inanıyor. Enrile daha sonra bu suikast girişiminin “sahte” olduğunu kabul etmiştir. Aslında rapor edilen saldırı ile ilgili olarak <a href="--LNote-05.xhtml#lastnote-05-101" id="ln05101"><sup>“olay yerine yakın bir noktada bile olmadığını”</sup></a> söylemiştir.</p>
<p>Gerçek ya da değil sözde otokratlar gücü kapmalarını haklı çıkartmak için krizleri sömürürler. Bunun belki de en iyi bilinen örneği Adolf Hitler’in 27 Şubat 1933 tarihinde, başkan olarak yemininden sadece bir ay sonra gerçekleşen Reichstag yangınına verdiği cevaptır. Berlin parlamento binasındaki yangının gerçekten komünist sempatizanı olan <a href="--LNote-05.xhtml#lastnote-05-102" id="ln05102"><sup>genç bir Alman tarafından mı çıkarıldığı</sup></a> yoksa Nazi liderlerinin bunu kendilerinin mi yaptığı tarihçiler arasında hâlâ bir tartışma konusudur. Durum ne olursa olsun Hitler, Hermann Göring ve Joseph Goebbels yanmakta olan Reichstag binasına gelmiş ve olanları hemen sivil özgürlükleri yürürlükten kaldırmak için gerekli acil önlemleri haklı çıkarmakta kullanmışlardır. Bu ve bir ay sonra gelen Harekete Geçme yasası tüm muhalefeti yok etmiş ve II. Dünya Savaşı’nın sonuna kadar Nazilerin gücünü sağlamlaştırmıştır.</p>
<p>Vladimir Putin’in otoriter dönüşümünü de bir güvenlik krizi etkilemiştir. Eylül 1999 tarihinde, Putin başbakan seçildikten kısa bir süre sonra Moskova’da ve diğer şehirlerde Çeçen teröristler tarafından gerçekleştirildiği düşünülen bir dizi bombalama olayında üç yüz kişi hayatını kaybetti. Putin buna Çeçenistan’da bir savaş başlatarak ve büyük çapta bir baskı ile karşılık verdi. Nazi Almanya’sında olduğu gibi burada da bombalamanın gerçekten Çeçen teröristler tarafından mı yoksa Rusya hükümetinin <a href="--LNote-05.xhtml#lastnote-05-103" id="ln05103"><sup>kendi istihbarat servisi tarafından mı</sup></a> gerçekleştirildiği tartışma konusudur. Ancak açık olan Putin’in siyasi popülaritesinin bu <a href="--LNote-05.xhtml#lastnote-05-104" id="ln05104"><sup>bombalama olayları nedeniyle büyük bir destek kazanmış</sup></a> olmasıdır. <a href="--LNote-05.xhtml#lastnote-05-105" id="ln05105"><sup>Rusya halkı Putin’in arkasında toplandı</sup></a> ve sonraki aylar ve yıllar boyunca muhalefete yapılan tüm saldırıları desteklemese bile görmezden geldi.</p>
<p>En yakın dönemli örnek Türkiye’deki Erdoğan hükümetinin güvenlik krizini Erdoğan’ın güce daha sıkı sarılması için kullanmasıdır. AKP Haziran 2015 tarihinde meclisteki çoğunluğu kaybettikten sonra <a href="--LNote-05.xhtml#lastnote-05-106" id="ln05106"><sup>IŞİD tarafından gerçekleştirilen bir dizi terör saldırısı</sup></a> Erdoğan’ın bayrak çevresinde toplanma etkisini kullanarak hızlı bir seçim çağrısı yapmasına ve sadece beş ay sonra meclisin kontrolünü geri kazanmasına neden olmuştur. Daha da önemlisi ise Temmuz 2016 tarihinde gerçekleşen darbe girişiminin geniş bir baskıyı haklı çıkarmak için kullanılmasıdır. Erdoğan bu darbeye OHAL ilan ettiği devasa bir baskı dalgası ile cevap vermiş ve 100.000 kamu memurunu tasfiye etmiş, birkaç gazeteyi kapatmış, yüzlerce hakim ile savcının, 144 gazetecinin ve hatta <a href="--LNote-05.xhtml#lastnote-05-107" id="ln05107"><sup>Anayasa Mahkemesinin iki yargıcının dahil olduğu</sup></a> 50.000 kişiyi tutuklatmıştır. Erdoğan ayrıca darbe girişimini geniş kapsamlı yeni yönetici güçleri edinmek için bir fırsat olarak kullanmıştır. <a href="--LNote-05.xhtml#lastnote-05-108" id="ln05108"><sup>Güç kapma Nisan 2017 tarihinde başkanlık otoritesini kontrol eden sistemi yıkan anayasal düzenleme ile zirve yapmıştır</sup></a>.</p>
<p>Anayasa ile sınırlanmış olan demagoglar için krizler demokratik siyaset ile gelen, rahatsız edici ve kimi zamanda tehdit edici olan denge ve denetim sistemini yıkmak için bir fırsat teşkil ederler. Krizler otokratların hareket alanını genişletir ve kendilerini düşman olduklarını düşündükleri kişilerden korumalarını sağlarlar. Fakat bir soru hâlâ yerinde durmaktadır: Demokratik kurumları yıkmak bu kadar kolay mıdır?</p>
</body>
</html>